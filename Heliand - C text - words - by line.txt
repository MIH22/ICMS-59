 Manega  uuaron the  sia  iro  mod  gespon 
2 that  sia  uuord  godes uuisean  bigunnun 
3 rekkian  that  giruni that  thie  riceo  Crist 
4 undar  mancunnea  maritha  gifrumida 
5 mid  uuordun endi mid  uuercun  That  uuolda tho  uuisara  filo 
6 liudi  barno loƀon  lera  Cristes 
7 helag  uuord  godas endi mid  iro  handon scriƀan 
8 berhtliko an  buok huo  sia  is  gibodscip  scoldin 
9 frummian  firiho  barn Than  uuarun thoh  sia  fiori te  thiu 
10 undar  thera  menigo  thia  habdon  maht  godes 
11 helpa fan  himila  helagna  gest 
12 kraft fan  Criste  sia  uurđun  gicorana te  thio 
13 that  sie  than  euangelium  enan  scoldun 
14 an  buok scriƀan endi so  manag  gibod  godes 
15 helag  himilisc  uuord  sia ne  muosta  helitho than mer 
16 firihos  barno frummian neuan that  sia  fiori te  thio 
17 thurh  craft  godas  gecorana  uurđun 
18 Matheus endi  Marcus so  uuarun  thia  man  hetana 
19 Lukas endi  Iohannes  sia  uuarun  gode  lieƀa 
20 wirthig ti  them  giuuirkie  Habda  im  uualdand  god 
21 the  helithon an  iro  hertan  helagna  gest 
22 fasto bifolhan endi  ferahtan  hugi 
23 so  manag  uuislik  uuord endi  giuuit  mikil 
24 that  sea  scoldin ahebbean  helagaro  stemnun 
25 godspel  that  guoda  that ni  haƀit  enigan  gigadon huergin 
26 the  uuord an  thesaro  uueroldi  that io  uualdand mer 
27 drohtin  diurie eftho  derbi  thing 
28 firinwerk  fellie eftho  fiundo  nith 
29 strid  uuiđerstande huand  hie  habda  starkan  hugi 
30 mildi endi  guodan  thie  thes  mester  uuas 
31 athalordfrumo  alomahtig 
32 the  scoldun  sea  fiori thuo  fingron scriƀan 
33 settian endi singan endi seggean forth 
34 the  sea fan  Cristes  crafte  them  mikilon 
35 sehan endi  gihordun  thes  hie  selƀo  gisprac 
36 wisian endi  giuuarahta  uundarlicas  filo 
37 so  manag mid  mannon  mahtig  drohtin 
38 al so  hie  it fan  them  anginne thuru  is  ena  craht 
39 waldand  gisprak thuo  hie erist  thesa  uuerold  giscuop 
40 endi thuo  all  bifieng mid  enu  uuordu 
41 himil endi  ertha endi  al  that  sea bihlidan  egun 
42 wirkian endi  giuuahsanes  that  uuarth thuo  all mid  uuordon  godas 
43 fasto bifangan endi gifrumid after  thiu 
44 hwilik than  liudscepi  landes  scoldi 
45 wido giuualdan eftho huar  thiu  uuerold  scoldi 
46 aldar endon  En  uuas  iro thuo noh than 
47 firihos  barnun biforan endi  thiu  fiui  uuarun agangan 
48 skulan thuo  that  sehsta saliglico 
49 kuman thuru  craft  godes endi  Cristas  giburd 
50 helian  best  helagas  gestes 
51 an  thesan  middilgard  managon te  helpun 
52 firihos  barnon ti  frumon uuid  fiundo  nith 
53 with  dernero  dualm Than  habda thuo  drohtin  god 
54 Roman  liudeon farliuuan  rikeo  mesta 
55 hebbian  them  heriscipie  herta gisterkid 
56 that  sia  habdon  bithuungana  thiedo  gihuilica 
57 hebbian fan  Rumuburg  riki giuunnan 
58 helmgitrostio  saton  iro  heritogon 
59 an  lando  gihuem  habdun  liudeo  giuuald 
60 al  elitheodon  Erodes  uuas 
61 an  Hierusalem oƀer  that  Iudeono  folc 
62 kiosan te  kuninge so  ina  thie  keser tharod 
63 fan  Rumuburg  riki  thiodan 
64 settian undar  that  gisithi  Hie ni  uuas thoh mid  sibbeon  bifang 
65 avaro  Israheles  eđiligiburdi 
66 kuman fon  iro  cnuosle neuan that  hie thuru  thes  kesures  thanc 
67 fan  Rumuburg  riki  habda 
68 that  im  uuarun so  gihoriga  hildiscalcos 
69 avaro  Israheles  elleanruoua 
70 switho  unuuanda  uuini than lang  hie  giuuald  ehta 
71 Erodes  thes  rikeas endi  radburdeon  giheld 
72 Judeo  liudi Than  uuas thar  en  gigamalod  mann 
73 the  uuas  fruod  gomo  habda  ferehtan  hugi 
74 wesan fan  them  liudeon  Leuias  cunnes 
75 Jakob  suneas  guodero  thiedo 
76 Zacharias  uuas  hie hetan  That  uuas so  salig  man 
77 hwand  hie simblon gerno  gode  theonoda 
78 wirkian after  is  uuilleon  deda  is  uuiƀ so  selu 
79 wesan  iru gialdrod  idis ni  muosta  im  erƀiuuard 
80 an  iro  iuguthedi  giƀithig uuerthan 
81 libbian  im faruter  laster  uuaruhtun  lof  goda 
82 wesan so  gihoriga  heƀancuninge 
83 diurian  usan  drohtin ni  uueldun  derbeas  uuiht 
84 undar  mancunnie  menes gifrummean 
85 saka  sundea  Uuas  im thoh an  sorogon  hugi 
86 that  sea  erƀiuuard egan ni  muostun 
87 ak  uuarun  im  barno  los Than  scolda  hie  gibod  godes 
88 thar an  Hierusalem so oft so  gigengi  gistuod 
89 that  ina torohtlico  tidi  gimanodun 
90 so  scolda  hie at  them  uuihe  uualdandes  geld 
91 helag bihuereƀan  heƀancuninges 
92 god  iungerskepi  gern  uuas  he suitho 
93 that  hie  it thuru  ferahtan  hugi fremmean  muosti 
94 tho  uuarth  thiu  tid cuman  the thar gitald  habdun 
95 wis  man mid  uuordun that  scolda  thena  uuih  godas 
96 Zacharias bisehan Thuo  uuarth thar gisamnod  filo 
97 thar te  Hierusalem  Iudeo  liudo 
98 werod te  them  uuihe thar  sea  uualdand  god 
99 switho thiulico thiggean  scoldun 
100 herro  is  huldi that  sea  heƀancuning 
101 leth  alieti  Thea  liudi  stuodun 
102 umbi  that  helaga  hus endi  gieng  im  thie  gierodo  man 
103 an  thena  uuih innan  That  uuerod  ođer  bed 
104 umbi  thena  alah utan  Hebreo  liudi 
105 hwan er  thie  fruodo  man gifrumid  habdi 
106 waldand  uuilleon So  hie thuo  thena  uuihrog  drog 
107 ald aftar  them  alahe endi umbi  thena  altari  gieng 
108 mid  is  rokfaton  rikeon theonon 
109 frummian ferehtlico  frohon  sinas 
110 god  iungerscipi gerno suitho 
111 mid  hlutro  hugiu so  man  herren  scal 
112 gern fulgangan  grurios  quamun  im 
113 egiso an  them  alahe  hie  gisah thar aftar  thiu  enna  engil  godes 
114 an  them  uuihe innan  Hie  sprac  im mid  is  uuordon tuo 
115 hetan that  fruod  gumo  foroht ni  uuari 
116 hetan that  hie  im ni  andriede  Thina  dadi  sind  quat$  $hie 
117 waldand  uuertha endi  thin  uuord so self 
118 thin  theonost  is  im an  thanke that  thu  sulica  githaht  haƀes 
119 an  is  enes  craft  Ik  is  engil  biun 
120 Gabriel  biun  ik hetan  thie io for  gode  standu 
121 andward for  them  alouualden ne  si that  hie  mi an  is  arundi huarod 
122 sendian  uuillie Nu  hiet  he  me an  thesan  siđ faran 
123 hetan that  ik  thi thoh  gicutdi that  thi  kind giboran 
124 fan  thinera  aldera  idis  odan  scoldi 
125 werthan an  thesero  uueroldi  uuordon  spahi 
126 the ni  scal an  is  liƀe gio  lithes abitan 
127 win an  is  uueroldi so  haƀit  im  uurdgiscapu 
128 metod gimarcod endi  maht  godes 
129 hetan that  ik  thi thoh  sagdi that  it  scoldi  gisith uuesan 
130 hevankuning  hiet that  gi  it  hieldin uuel 
131 tiohan thuru  treuua  quađ that  hie  im  tyreas so  filo 
132 an  godes  rikea forgeƀan  uuoldi 
133 he  quath that  thie  guodo  gumo  Iohannes te  naman 
134 hebbian  scoldi  gibod that  gi  it  hietin so 
135 the  kind than  it  quami  quađ that  it  Cristes  gisith 
136 an  thesero  uuidun  uuerold uuerthan  scoldi 
137 he  selƀes  sunies endi  quađ that  sea sniumo herod 
138 an  is  gibodscepe  bethia  quamin 
139 Zacharias thuo  gimalda endi uuid  selƀan  sprak 
140 drohtin  engil endi  im  thero  dadio  bigan 
141 wundron  thero  uuordo Huo  mag  that giuuerthan so  quat$  $hie 
142 aftar an  aldre  it  is  unc al ti  lat 
143 so te giuuinnanne so  thu midi  thinon  uuordon  sprikis 
144 hwand  uuit  habdun  aldres er efno  tuentig 
145 wintar an  uncro  uueroldi er than  quami  that  uuiƀ ti  mi 
146 than  uuarun  uuit nu atsamne  atsibunta  uuintro 
147 gibenkio endi  gibeddeon sithor  ik  sea  mi te  brudi  gecos 
148 so  uuit  thes an  uncro  iuguthi gigernean ni  mahtun 
149 that  uuit  erƀiuuard egan  muostin 
150 fodian an  uncon  flettea Nu  uuit sus gifruodot  sind 
151 hebbian  unc  eldi binoman  elleandadi 
152 that  uuit  sind an  uncro  siuni gislekit endi an  unkon  sidon  lat 
153 flesk  is  unc afallan  fel  unsconi 
154 wesan  unca  lud gilithan  lik gidrusinot 
155 wesan  unca  andbari  odarlicron 
156 mod endi  megincraft so  uuit iu so  managan  dag 
157 wesan an  thesaro  uueroldi so  mi  thes  uundur  thunkit 
158 hwe  it so giuuerthan  mugi so  thu mid  thinon  uuordon  sprikis 
159 tho  uuard  that  heƀancuningas  bodon  harm an  is  muode 
160 that  hie  is  giuuerkes so uundran  scolda 
161 endi  that ni  uuelda gihuggean that  ina  mahti  helag  god 
162 so  alaiungan so  hie fan  erist  uuas 
163 self giuuirkean ef  hie so  uueldi 
164 skerian  im thuo te  uuitie that  hie ni  mohta  enig  uuord gisprekean 
165 mahlian mid  is  muđu er than  thi  magu  uuirđit 
166 fan  thinero  aldero  idis  erl afuodit 
167 kindjung giboran  kunneas  guodes 
168 wanam te  thesaro  uueroldi Than  scalt  thu eft sprekan 
169 hebbian  thinera  stemna  giuuald ni  tharft  thu  stum uuesan 
170 lang  huila Thuo  uuarth  it san gilestid so 
171 werthan te  uuaron so thar an  them  uuihe  gisprak 
172 engil  thes  alouualdon  uuart  ald  gumo 
173 spraka bilosid thuoh  hie  spahan  hugi 
174 beran an  is  briostun  Bidun  allan  dag 
175 the  uuerod for  them  uuihe endi  uundrodun  alla 
176 bihwi  hie thar so lango  lofsalig  man 
177 switho  fruod  gumo  frahon  sinan 
178 thionon  thorfti so thar er  enig  thegno ni  deda 
179 than  sea thar an  them  uuihe  uualdandes  geld 
180 folm  frumidun Thuo  quam  fruod  gumo 
181 ut fan  them  alahe  erlos  thrungun 
182 nah  mikilu  uuas  im  niud  mikil 
183 hwe  he  im  suodlicas seggean  uueldi 
184 wisian te  uuarun  Hie ni  mohta thuo  enig  uuord gisprecan 
185 seggian  them  gisithea neuan that  hie met  is  suidron  hand 
186 wisian  them  uueroda that  sea  uses  uualdandes 
187 lera  lestin  Thia  liudi  farstuodun 
188 that  hie thar  habda gegnungo  godcundeas  huat 
189 farsehan  selƀo thoh  hie  is ni  mohti giseggean  uuiht 
190 wisian te  uuaron Thuo  habda  hie  usas  uualdandes 
191 geld gilestid all so  is  gigengi  uuas 
192 markon mid  mannon Thuo  uuarđ san after  thiu  maht  godes 
193 kuthian  is  craft  mikil  uuarth  thiu  quena  ocan 
194 idis an  iru  eldi  scolda  im  erƀiuuard 
195 switho  godcund  gomo  giƀidi uuerthan 
196 barn an  burgeon  Bed after  thiu 
197 the  uuiƀ  uurđigiscapo  Scred  thie  uuintar forth 
198 gangan  thes  iares  gital  Iohannes  quam 
199 an  liudeo  lioht  lik  uuas  im  sconi 
200 wesan  im  fell  fagar  fahs endi  naglos 
201 wanga  uuarun  im  uulitiga Thuo  forun thar  uuisa  man 
202 snel tesamne  thia  suasostun  mest 
203 wundron  thes  giuuirkes bihiu  it io  mahti giuuerthan so 
204 that under so  aldon  tuem  odan  uurđi 
205 barn an  giburdeon ni  uuari that  it  gibod  godes 
206 self  uuari  ansuoƀun  sia garao 
207 that  it elcor so  uuanlik uuerthan ni  mahti 
208 tho  sprac thar  en  gifruodit  man  thie so  filo  consta 
209 wis  uuordo  habda  giuuit  mikil 
210 fragon niudlico  huat  is  namo  scoldi 
211 wesan an  thesaro  uueroldi  mi  thunkit an  is  uuisu gilik 
212 jak an  is  gibarie that  hie  si  betera than  uui 
213 so  ik  uuaniu that  ina  us gegnungo  god fan  himile 
214 self  sendi Thuo  sprac san after  thiu 
215 modar  thes  kindes  thiu  thena  magu  habda 
216 the  barn an  iro  barme Hier  quam  gibod  godes  quat  siu 
217 fern  iara  formon  uuordu 
218 biodan that  hie  Iohannes bi  godes  lerun 
219 hetan  scoldi  That  ik an  minon  hugie ni  godar 
220 wendian mid  uuihti ef  ik  es giuualdan  muot 
221 tho  sprac  en  gelhert  man  thie  iru  gaduling  uuas 
222 ne  hiet er  giouuiht so  quat$  $hie  adalboranes 
223 usa  kunneas eftho  cnuosles Uuita kiesan  im  ođerna 
224 niudsam  namon  he  niote ef  hie  moti 
225 tho  sprac eft  thie  fruodo  man  thie thar  consta  filo mahlean 
226 ne  giƀu  ik  that ti  rada  quat$  $hie  rinco 
227 that  hie  uuord  godas uuendan  biginne 
228 ak uuit  es  thiena  fader fragon  thie thar so gifruodot  sitit 
229 wis an  is  uinseli thoh  hie ni  mugi  enig  uuord gisprekan 
230 thoh  mag  hie bi  buokstaƀon  brief geuuirkean 
231 namo giscriƀan Thuo  hie nahor  gieng 
232 leggian  im  ena  buok an  baram endi  bad gerno 
233 writan uuislico  uuordgimerkion 
234 hwe  sia  that  helaga  barn hetan  scoldin 
235 tho  nam  he  thia  buok an  hand endi an  is  huge  thahta 
236 switho gerno te  goda  Iohannes  namon 
237 wisliko  giuuret endi oc after mid  is  uuordu  gisprak 
238 switho spahlico  habda  im eft  es  spraka  giuuald 
239 giwit endi  uuisu  that  uuiti  uuas thuo agangan 
240 hard  haramscara  thea  im  helag  god 
241 mahtig  macoda that  hie an  is  modseƀon 
242 god ni  forgati than  hie  im eft  sandi  is  iungron tuo 
243 tho ni  uuas lang after  thiu  it  all so gilestid  uuarđ 
244 so  hie  mancunnea  managa  huila 
245 god  almahti forgeƀan  habda 
246 that  hie  is  himilisk  barn herod ti  uueroldi 
247 he  selƀes  suno sendean  uuolda 
248 te  thiu that  hie hier  alosdi  al  liudstamna 
249 werod fon  uuitie  Uuarth  is  uuisbodo 
250 an  Galilealand  Gabriel cuman 
251 engil  thes  aluualdan thar  hie  ena  idis  uuissa 
252 munilik  magat  Maria  uuas  siu hetan 
253 wesan  iro  thiorna  githigan  Sia  en  thegan  haƀda 
254 Joseph gimahlid  guodes  cunneas  man 
255 the  Dauides  dohtor  that  uuas so  diurlic  uuiƀ 
256 idis  andheti Thar  sia  the  engil  godes 
257 an  Nazarethburg bi  namen  selƀo 
258 grotian  geginuuardi endi  sia fan  gode  quedda 
259 hel  uuis  thu  Maria  quat$  $hie  thu  bist  thinon  herron  lief 
260 waldand  uuirđig huuand  thu  giuuit  haƀis 
261 idis  enstio  ful  Thu  scealt furi  allon uuesan 
262 wif giuuihid Ni  haƀi  thu  uuekean  hugi 
263 ne  forohti  thu  thinon  ferahe ni  quam  ik  thi te  enigon  freson herod 
264 ne  dragu  ik  eni  drugi  thing  Thu  scalt  uses  drihtnes uuesan 
265 modar mid  mannon endi  scalt  thena  magu fuodean 
266 the  hohen  himilcuninges  suno  Thie  scal  Heland te  naman 
267 egan mid  eldion  Endi ni  cumid 
268 the  uuiden  rikies  giuuand  thes  hie giuualdan  scal 
269 mari  thiodan Thuo  sprak  im eft  thiu  magat angegin 
270 with  thena  engel  godes  idiseo  sconiost 
271 al  uuiƀo  uulitigost Huo  mag  that giuuerthan so  quat  siu 
272 that  ik  magu  fuodie  ik gio  mannes ni  uuarth 
273 wis an  minero  uueroldi Thuo  habda eft  is  uuord  garu 
274 engil  thes  aluualden  thero  idisi tegegnes 
275 an  thi  scal  helag  gest fan  heƀanuuange 
276 kuman thuru  craft  godes Thanan  scal  thi  kind  odan 
277 werthan an  thesaro  uueroldi  Uualdandes  craft 
278 skulan  thi fan  them  hohoston  heƀancuninge 
279 skadoian mid  scimon Ni  uuarth  sconera  giburd 
280 so  mari mid  mannon huand  siu  cumit thuru  maht  godes 
281 an  thesan  uuidun  uuerold Thuo  uuarth  thes  uuiƀes  hugi 
282 aftar  them  arundie  all gihuorban 
283 an  godes  uuilleon Thann  ik hier  garu  standu  quat  siu 
284 te  sulicon  ambahtscipie so  he  mi egan  uuili 
285 thiu  biun  ik  thiedgodes Nu  ik  thes  thinges  gitruon 
286 werthan  mi after  thinon  uuordon all so  is  uuilleo  si 
287 herro  mines  mi  hugi  tuifli 
288 word  uuisa So  gifragn  ik that  that  uuiƀ  antfieng 
289 the  godes  arunde gerno suitho 
290 mid  leohtu  hugi endi mid  giloƀon  guodon 
291 endi mid  hluttron  treuuon  Uuarth thuo  thie  helago  gest 
292 the  barn on  iru  buosme endi  siu an  iro  brioston  farstuod 
293 jak an  iro  seƀon  selƀo  sagda  them  siu  uuelda 
294 that  sea  habda  giocana  thes  alouualden  craft 
295 helag fan  himila Thuo  uuarth  hugi  Iosepes 
296 is  muod giuuorrid  thie  im er  thia  magat  habda 
297 the  idis  andhetia  ađalcnuosles  uuiƀ 
298 buggian  im ti  brudi  hie  afsuof  that that  siu  haƀda  barn under  iru 
299 ne  uuanda  thes mid  uuihti neua that  iru  that  uuiƀ  haƀdi 
300 wardon so uuarlico ni  uuisse  hie  uualdandes thuo noh 
301 blithi  gibodscipi Ni  uualda  sia  im te  brudi thuo 
302 halon  im ti  hiuuon ac  began  im thuo an  is  hugie thenkean 
303 hwo  hie  sia thuo  farlieti so  iru thar ni  uurđi  lethes  uuiht 
304 odan  arƀedies Ne  uuelda  sia after  thiu 
305 meldon for  menigi  andried that  sea  manno  barn 
306 lif  binamin So  uuas than  thero  liudeo  thau 
307 thurh  then  aldon  eu  Ebreo  folces 
308 so  huilik so thar an  unreht  idis  gihiuuada 
309 that  siu simla  thena  bedscepi buggean  scolda 
310 fri mid  iru  ferahu Ni  uuas gio  thiu  fehmea so  guod 
311 that  siu gio mid  them  liudion leng libbean  muosti 
312 wesan under  them  uuerode Thuo  bigan  im  the  uuiso  mann 
313 switho  guod  gumo  Ioseph an  is  muode 
314 thenkian  thero  thingo huo  hie  thea  thiornun tho 
315 list  forlieti Thuo ni  uuas lang ti  thiu 
316 that  im thar an  drome  quam  drohtines  engil 
317 hevankuning  bodo endi  hiet  sia  ina haldan uuel 
318 minnion  sia an  is  muode Ni  uuis  thu  quat$  $hie  Mariun  uureth 
319 thiorna  thinero  siu  is  githungan  uuiƀ 
320 ne  forhugi  thu  sia ti hardo  thu  scalt  sea haldan uuel 
321 wardon  iro an  thesaro  uueroldi  Lesti  thu  inca  uuinitreuua 
322 forth so  thu  dadi endi  hald  inkan  friunskepi uuel 
323 ne  lat  thu  sia  thi  thiu  lethrun thoh  siu undar  iru  lithion  egi 
324 barn an  iro  buosme  It  cumit thuru  gibod  godes 
325 helag  gestes fan  heƀanuuanga 
326 the  is  Iesus  Crist  godes  egan  barn 
327 waldand  suno  Thu  scalt  sea uuel haldan 
328 helagliko Ni  lat  thu  thi  thinan  hugi tuiflan 
329 merrian  thina  muodgithaht Thuo  uuarth eft  thes  mannes  hugi 
330 wendian after  them  uuorđon that  hie  im te  them  uuiƀe  ginam 
331 te  thera  magat  minnea  antkenda  maht  godes 
332 waldand  gibod  Uuas  im  uuillo  mikil 
333 that  hie  sia so helaglico haldan  muosti 
334 bisorgon  sea an  is  gisitha endi  sea so subro  druog 
335 al te  huldi  godes  helagna  gest 
336 godlik  gumon antthat  sia  godes  giscapu 
337 mahtig  gimanodan that  sia an  manno  lioht 
338 al  barno  betst bringian  scolda 
339 tho  uuarth fan  Rumuburg  rikeas  mannes 
340 ovar  alla  thesa  irminthiod  Octauianes 
341 ban endi  bodscepi oƀer  thia  is  bredun  giuuald 
342 kuman fan  them  kesure  cuningo  gihuilicon 
343 hemsittiand so uuido so  is  heritogon 
344 ovar  all  that  landscepi  liudio  giuuieldon 
345 hetan  man that  all  thia  elilendiun  man  iro  vođil  suohtin 
346 helith  iro  handmahal angegin  iro  herren  bodon 
347 kuman te  them  cnuosla  gihue thanan  hie  cunneas  uuas 
348 beran fan  them  burgion  That  gibod  uuarth gilestid 
349 ovar  thesa  uuidun  uuerold  Uuerod  samnode 
350 to  allero  burgo  gihuem  Forun  thia  bodon oƀar  all 
351 the fan  them  kesure  cumana  uuarun 
352 bokspahi  uueros An  brief  scriƀun 
353 switho niudlico  namono  gihuilican 
354 ja  land ia  liudi that  im ni  mahta alettian  man 
355 gumo  sulica  gambra so  imo  scolda geldan  gihuie 
356 helith fan  is  hobde Thuo  giuuet  im oc mid  is  hiuuiskie 
357 Joseph  thie  guodo so  it  god  mahtig 
358 waldand  uuelda  suohta  im  thia  uuanamon  hem 
359 the  burg an  Bethlem thar  iro  bethero  uuas 
360 the  helithes  handmahal endi oc  theru  helagun  thiernun 
361 Maria  thera  guodun Thar  uuas  thes  marien  stuol 
362 an  erdagon  ađalcuninges 
363 David  thes  guoden than lang thie  hie  thena  drohscepi thar 
364 erl undar  Ebreon egan  muosta 
365 haldan  hohgisetu  Sea  uuarun  is  hiuuisces 
366 kuman fan  is  cnuosle  kunneas  guodes 
367 bethia bi  giburdion Thar  gifran  ik that  sia  thiu  berehtun  giscapu 
368 Maria  gimanodun endi  maht  godes 
369 that  iro an  them  sithe  suno  odan  uarth 
370 beran an  Bethlehem  barno  strangost 
371 al  cuningo  craftigost cuman  uuarth  thie  mario 
372 mahtig on  manno  lioht so  is er  managan  dag 
373 bilithi  uuarun endi  bocno  filo 
374 werthan an  thesaro  uueroldi Tho  uuas  it  all giuuarod so 
375 so  it er  spaha  man gisprokean  haƀdun 
376 thurh  huilik  odmuodi  hie  thit  erthriki herod 
377 thurh  is  selƀes  craft suokean  uuelda 
378 manag  mundboro Thuo  ina  thiu  moder  nam 
379 biwindan  ina mid  uuadi  uuiƀo  scoinosta 
380 fagar  fratohon endi  ina mid  iro  folmon  tuem 
381 leggian lieflico  luttilna  mann 
382 the  kind an  ena  cribbiun thoh  hie  habdi  craft  godes 
383 man  drohtin Thar  sat  thiu  muodor biforan 
384 wif  uuacoiande  uuardoda  selƀo 
385 haldan  that  helaga  barn ni  uuas  iru  hugi  tuifli 
386 the  magat  iro  muodseƀo Thuo  uuarth  managon  cuth 
387 ovar  thesa  uuidun  uuerold  uuardos  anfunden 
388 the thar  ehuscalcos ute  uuarun 
389 wer an  uuahtu  uuiggeo gomean 
390 fehu after  felde  gisahun  finistri an  tue 
391 telatan an  lufte endi  quam  lioht  godes 
392 wanam thuru  thiu  uolkan endi  thia  uuardos thar 
393 bifahan an  them  felde  Sia  uuurdun an  forohton tho 
394 the  man an  iro  muode  gisahun thar  mahtigna 
395 god  engil cuman  thie  im tegegnes  sprak 
396 hetan that  im  thia  uuardos  uuiht ni  andriedin 
397 leth fan  them  liohte  Ik  scal  iu  quat$  $hie  liebara  thing 
398 switho uuarlico  uuilleon seggian 
399 kuthian  craft  mikil Nu  ist  Crist giboran 
400 an  thesaro  selƀun  naht  salig  barn  godes 
401 an  thesaro  Dauides  burg  drohtin  thie  guodo 
402 the  is  mendislo  manno  cunnies 
403 al  firio  fruma Thar  gi  ina findan  mugun 
404 an  Bethleemburg  barno  rikost 
405 hebbian  that te  tegne that  ik  iu gitellian  mag 
406 war  uuordon that  hie thar biuundan  ligiđ 
407 the  kind an  enero  cribbun thoh  hie  si  cuning oƀar  all 
408 ertha endi  himiles endi oƀar  eldibarn 
409 werold  uualdand Reht so  hie thuo  that  uuord  gisprak 
410 so  uuarth thar  engilo ti  them  enon  unrim cuman 
411 helag  heriscepi fan  heƀanuuange 
412 fagar  folc  godes endi  filu  spracun 
413 lofword  manag  liudeo  herren 
414 afhebbian thuo  helagan  sang thuo  sia eft te  heƀanuuange 
415 windan thuru  thiu  uuolkan  Thea  uuardos  hordun 
416 hwo  thiu  engilo  craft  almagtigna  god 
417 switho uuarlico  uuordon  loƀodun 
418 diuritha  si nu  quathun  sia  drohtine  selƀon 
419 an  thiem  hohoston  himilo  rikea 
420 endi  friđu an  erđu  firio  barnon 
421 godwillig  gumon  thie thia  god  ankenneat 
422 thurh  hluttran  hugi  Thia  herdos  forstuodun 
423 that  sea  magtig  thing gimanod  haƀda 
424 blithi  gibodscepi  giuuitun  im te  Betleem thanan 
425 naht sithon  uuas  im  niud  mikil 
426 that  sea  selƀan  Crist gisehan  muostin 
427 hebbian  im  thie  engil  godes al giuuisid 
428 torht  teknon that  sea tuo  im  selƀon 
429 to  them  godes  barne gangan  mahtun 
430 endi  fundun san  folco  drohtin 
431 liudi  herron  Sagdun thuo  lof  gode 
432 waldand mid  iro  uuordun endi uuido  cuthdun 
433 ovar  thea  berehtun  burg  huilic  im thar  bilithi  uuarth 
434 fan  heƀanuuange  helag gitogid 
435 fagar an  felde  That  fri  all  biheld 
436 an  iro  hugisceftion  helag  thiorno 
437 the  magat an  iru  muode so  huat so  siu  gihorda  thia  man sprecan 
438 fodian  ina thuo fagaro  frio  sconiosta 
439 the  muodor thuru  minnea  managero  drohtin 
440 helag  himilisc  barn  Helithos  gispracun 
441 an  them  ahtođen  dage  erlos  managa 
442 switho  glauua  gumon mid  thero  godes  thiornun 
443 that  hie  Heland te  namen hebbean  scoldi 
444 so  it  thie  godes  engil  Gabriel  gisprac 
445 war  uuordun endi  thiem  uuiƀa  gibod 
446 bodo  drohtines thuo  siu erist  that  barn  antfieng 
447 wanam te  thesaro  uueroldi  Uuas  iru  uuilleo  mikel 
448 that  siu  ina so helaglico haldan  muosti 
449 fulgangan  im thuo so gerno  That  iar furthor  scređ 
450 untat  that  friđubarn  godes  fiuuartig  haƀda 
451 dag endi  nahto Thuo  scoldun  sea thar  ena  dad frummean 
452 that  sia  ina te  Hierusalem forgeƀan  scoldun 
453 waldand te  them  uuihe Thuo  uuas  iro  uuisa thann 
454 the  liudo  landsido that  that ni  muosta farlatan 
455 idis under  Ebreon ef  iru  odan  uuarth 
456 sunu afuodid  siu  ina simla tharod 
457 te  them  godes  uuihe forgeƀan  scolda 
458 witan  im thuo  thiu  guoden  tue  Ioseph endi  Maria 
459 bethia fan  Bethleem  habdun  that  barn mid  im 
460 helag  Crist  suohtun  im  hus  godes 
461 an  Hierusalem thar  scoldun  sea  is  geld frummean 
462 waldand an  them  uuihe  uuisa lestian 
463 Judeo  folcas Thar  fundun  sia  enna  guodon  man 
464 ald an  them  alahe  ađalboranan 
465 the  haƀda an  them  uuihe so  filo  uuintro endi  sumaro 
466 libbian an  them  leohta oft  uuarahta  hie thar  lof  gode 
467 mid  hluttro  hugiu  haƀda  im  helagna  gest 
468 salig  seƀon  Simeon  uuas  hie hetan 
469 he  haƀda giuuisid  uualdandes  craft 
470 lang  huila that  hie ni  muosta er  thit  lioht ageƀan 
471 wendian af  thesaro  uueroldi er than  im  thie  uuillo  gistuodi 
472 that  hie  selƀon  Crist gisehan  muosti 
473 helag  heƀancuning Thuo  uuarth  im  is  hugi suitho 
474 blithi an  is  brioston thuo  hie  gisah  that  barn  godes cuman 
475 an  thena  uuih innan Thuo  sagda  hie  uualdande  thanc 
476 alomahtig  gode  thes  hie  ina mid  is  ogan  gisah 
477 gangan  im thuo tegegnes endi  ina gerno  anfieng 
478 ald mid  is  armon  all  antkenda 
479 bokan endi  bilithi endi oc  that  barn  godes 
480 helag  heƀancuning Nu  ik  thi hier  scal  quat$  $hie 
481 gern biddean nu  ik sus  gigamolod  bion 
482 that  thu  thinan  holdan  scalc nu hinan huerƀan  lates 
483 an  thinan  friđu  uuaron faran thar er  mina  furthron  dedun 
484 wer fan  thesaro  uueroldi nu  mi  thie  uuilleo  gistuod 
485 dag  lioƀosta that  ik  minan  drohtin  gisah 
486 hold  herron so  mi gihetan  uuas 
487 lang  huila  Thu  bist  lioht  mikil 
488 al  elithiodon  tha er  thes  alouualden 
489 kraft ni  antkendun  Thina  cumi  sindun 
490 te  duome endi te  diurthun  drohtin  fro  min 
491 avaro  Israeles  egenon  folca 
492 thin  lioƀon  liodun  Listion  telda thuo 
493 the  alldo  man an  them  alahe  idis  thero  guodun 
494 seggian suothlico huo  iro  suno  scolda 
495 ovar  thesan  middilgard  managon uuerthan 
496 sum te  falle  sumon te  fruoƀro  firio  barnon 
497 the  liudeon te  lioƀe  thia  is  lerun  gihordin 
498 endi  them te  harma  thia horian ni  uueldin 
499 Krist  lerun  Thu  scalt noh  quat$  $hie  kara thiggean 
500 harm on  thinon  herten thann  ina  helitho  barn 
501 wapan  uuitnot  That  uuirđit  thi  uuerk  mikil 
502 thrim te githolonne  Thiu  thierna  all  forstuod 
503 wis  mannes  uuord Thuo  quam thar oc  en  uuiƀ gangan 
504 ald innan  them  alaha  Anna  uuas  siu hetan 
505 dohtar  Fanueles  siu  haƀda  iro  drohtine uuel 
506 thionon te  thanke  uuas  iru  githuungan  uuib 
507 siu  muosta after  ira  magathedi sithor  siu  mannes  uuarth 
508 erl an  ehti  eđili  thiorna 
509 so  muosta  siu mid  iro  brudigumen  bodlu giuualdan 
510 sivun  uuinter saman Thuo  gifragen  ik that  iro thar  sorga  gistuod 
511 that  sia  thiu  mikila  maht  metođes  tedelda 
512 wreth  uurđigiscapu Thuo  uuas  siu  uuidua after  thiu 
513 at  them  friđuuuihe  fiuuar endi  ahtoda 
514 wintar an  iro  uueroldi so  siu  thena  uuih ni  farlet 
515 ak  siu thar  iru  drohtine  dages endi  nahtes 
516 god  thionoda  Siu  quam thar oc gangan tuo 
517 an  thia  selƀun  tid san  ankenda 
518 the  helaga  barn  godes endi  them  helithon  cuthda 
519 the  uuerode after  them  uuihe  uuilspel  mikil 
520 kwethan that  im  neriendas  ginist ginahid  uuari 
521 helpa  heƀancuninges Nu  ist  thie  helago  Crist 
522 waldand  selƀo an  thesan  uuih cuman 
523 to alosannea  thia  liude  thie hier nu lango  bidun 
524 an  thesaro  middilgard  managa  huila 
525 thurftig  theoda so nu  thes  thinges  mugun 
526 mendian  mancunni  Manag  fagonoda 
527 werod aftar  them  uuihe  gihordun  uuilspel  mikil 
528 fan  gode seggian  That  geld  habda thuo gilestid 
529 the  idis an  them  alaha al so  it  im an  iro  euue  gibod 
530 endi an  thero  berehtun  burg  buoki  giuuisdun 
531 helag  handgiuuerc  Giuuitun  im thuo te  hus thanan 
532 fan  Hierusalem  Ioseph endi  Maria 
533 helag  hiuuiski  haƀdun  im  heƀankuning 
534 simbla te  gisithe  sunu  drohtines 
535 manag  mundboron so  it gio  mari ni  uuarth 
536 than uuidor an  thesaro  uueroldi neuan so  is  uuilleo  gieng 
537 hevankuning  hugi thoh thar than  huilik  helag  man 
538 Krist  antkendi thoh ni  uuarth  it gio te  thes  kuninges  hoƀa 
539 the  mannon gemarid  the  im an  iro  muodseƀon 
540 hold ni  uuarun ac  uuas  im so bihaldan forth 
541 mid  uuordon endi mid  uuercon antthat thar  uueros ostan 
542 switho  glauua  gumon gangan  quamun 
543 thrie te  thero  thiodo  thegnos  snella 
544 an  langan  uueg oƀar  that  land tharod 
545 folgon  enun  berehton  bokne endi  sohtun  that  barn  godes 
546 mid  hluttru  hugiu  uuoldun  im hnigan tuo 
547 gehan  im te  iungron  driƀun  im  godes  giscapu 
548 tho  sea  Erodesan thar  rikkian  fundun 
549 an  is  seli sittean  sliđuuardan  cuning 
550 modag mid  is  mannon simla  uuas  hie  muodes  gern 
551 tho  queddon  sia  ina kusco an  cuninguuisu 
552 fagaro an  is  flettea endi  hie  fragoda san 
553 hwilik  sia  arundi ute  brahti 
554 wer an  thena  uuracsiđ Hueder  ledeat  gi  uundan  gold 
555 te  geƀu  huilicon  gumono te  hui  gi sus an  gange  cumat 
556 faran an  fathie Huat  gi nethuanan ferran  sind 
557 erl fan  ođron  theodon  Ik  gisiho that  gi  sind  ediligiburdion 
558 kunni fan  cnuosle  guodon hier er  sulica  cumana ni  uurđun 
559 er fon  ođron  thiodon sithor  ik  muosta  thieses  erlo  folcas 
560 waldan  theses  uuidon  rikeas  Gi  sculon  mi te  uuarun seggian 
561 for  theson  liudeo  folca bihui  gi  sin te  theson  lande cuman 
562 tho  spracun  im eft tegegnes  gumon  ostronea 
563 wordspah  uueros  Uui  thi te  uuarun  mugun  quathun  sia 
564 usa  arundi otho gitellian 
565 seggian suothlico bihui  uui  quamun an  thesan  sit herod 
566 fan ostan te  thesaro  erthu Iu  uuarun thar  ađales  man 
567 godspraki  gumon  thia  us  guodes so  filo 
568 helpa  gihetun fan  heƀancuninge 
569 war  uuordon Than  uuas thar  en  giuuittig  man 
570 frod endi  filouuis furn  uuas  that iu 
571 usa  aldro ostar hinan Thar ni  uuarth sithor  enig  man 
572 spraka so  spahi  hie  mohte rekkean  spel  godes 
573 hwand  im  haƀda forliuuan  liudo  herro 
574 that  hie  muohta fan  erthu upp gihorean 
575 waldand  uuord bithiu  uuas  is  giuuit  mikil 
576 the  thegnes  githahti Thuo  hie thanan  scolda 
577 agevan  gardos  gadulingo  gimang 
578 farlatan  liudeo  drom suokean  leoht  ođar 
579 tho  hie  im  is  iungron  het gangan nahor 
580 erviward endi  is  erlon thuo 
581 seggian suotlico  that  all sithor  quam 
582 werthan an  thesaro  uueroldi thuo  sagda  hie that hier  scoldi cuman  en  uuiscuning 
583 mari endi  mahtig an  thesan  middilgard 
584 the  beston  giburdeas  quat that  hie  scoldi uuesan  barn  godes 
585 kwethan that  hie  thesaro  uueroldi uualdan  scoldi 
586 eo te  euuondage  erthun endi  himiles 
587 he  quat that an  them  selƀon  dage the  ina  saligna 
588 an  thesan  middilgard  muoder  gidruogi 
589 so  quat  he that ostana  en  scoldi scinan 
590 himiltungal  huit  sulik so  uui hier ni  habdin er 
591 undar tuisc  erthu endi  himil  ođar huergin 
592 sulik  barn  sulik  bocon  Hiet that thar ti  bedu  forin 
593 thrie  man fan  thero  theodo  hiet  sia thenkean uuel 
594 hwan er  sea  gisauuin ostana upp sithion 
595 the  godes  bocan gangan  hiet  sia geruuean san 
596 hetan that  uui  im  folgodin so  it furi  uurthi 
597 westar oƀar  thesa  uueroldi Nu  is  it  all giuuarod so 
598 kuman thuru  craft  godes  Thie  cuning  ist gifuodid 
599 beran  bald endi  strang  uui  gisahun  is  bocon scinan 
600 hedro fan  himilas  tunglon so  ik  uuet that  it  helag  drohtin 
601 markon  mahtig  selƀo  Uui  gisahun  morgano  gihuilikes 
602 blikan  thena  berehton  sterron endi  uui  gengun after  them  bocne herod 
603 weg endi  uualdos  huuilon  Uuari  us  that  allero  uuilliono  mesta 
604 that  uui  ina  selƀan  gisauuin  uuissin huar  uui  ina  selƀon suokean  scoldin 
605 the  cuning under  theson  kesurdome  Sagi  us under  huilicon  hie  si  thesaro  cunnio afuodid 
606 tho  uuarth  Erodase innan  brioston 
607 harm uuiđ  herta  bigan  im  is  hugi uuallan 
608 sevo mid  sorgon  gihorđa seggean thuo 
609 that  hie thar  oƀarhoƀdeon egan  scolda 
610 kraftag  cuning  cunneas  guodes 
611 salig under  them  gisithie Thuo  hie samnon  hiet 
612 so  huat so an  Hierusalem  guodara  manno 
613 al  spahoston  spracono  uuarun 
614 endi an  iro  brioston  buokcraftes  mest 
615 witan te  uuaren endi  hie  sia mid  is  uuorđon  fragn 
616 switho niudlico  niđhugdig  mann 
617 kuning  thero  liudo huar  Crist giboran 
618 an  uueroldrikea uuerthan  scoldi 
619 frithugumo  best Thuo  sprac  im eft  that  folk angegin 
620 the  uuerod uuarlico  quathun that  sia  uuissin garoo 
621 that  hie  scoldi an  Bethleem giboran uuerthan So  is an  usson  buokon giscriƀan 
622 wisliko giuuritan so  it  uuarsagon 
623 switho  glauua  gumon bi  godes  crafte 
624 filowis  mann furn  gispracun 
625 that  scoldi fan  Bethleem  burgo  hirdi 
626 liof  landes  uuard an  thit  leoht cuman 
627 riki  radgeƀo  thie rihtian  scal 
628 Judeo  gumscepi endi uuesan  is  geƀa  mildi 
629 ovar  middilgard  managan  thiodon 
630 tho  gifragn  ik that san after  thiu  sliđmuod  cuning 
631 the  uuarsagono  uuord  them  uurekkean  sagda 
632 the thar an  elilendi  erlos  uuarun 
633 ferran  gifarana endi  hie  fragoda aftar  thiu 
634 hwan  sia an  osteruuegon erist  gisahin 
635 the  cuningsterron cuman  cumbal leohtan 
636 hedro fan  himile  Sia ni  uueldun  es  im thuo helan  eouuiht 
637 ak  sagdun  it  im suotlico Thuo  hiet  hie  sia an  thena  sith faran 
638 hetan that  sia  iro  arundi  all  underfundin 
639 umbi  thes  kindes  cumi endi  thie  cuning  selƀo  gibod 
640 switho hardlico  herro  Iuđeono 
641 the  uuison  mannon er than  sia  fuorin uuester forth 
642 that  sia  im eft  gicuthdin huar  hie  thena  cuning  scoldi 
643 sokian at  is  selđon  quat that  hie thar  uueldi mid  is  gisithon tuo 
644 bedon te  than  barne Than  hogda  hie  im ti  banen uuerthan 
645 wapan  eggeon Than eft  uualdand  god 
646 thenkian uuid  them  thinge endi  mohta githenkean mer 
647 lestian an  theson  liohte  that  is noh lango  scin 
648 kwethan  craft  godes Thuo  gengun eft  thiu  kumbal forth 
649 wanam under  thiu  uuolcan Thuo  uuarun  thia  uuisun  man 
650 fus ti faranne  giuuitun  im eft forth thanan 
651 bald an  bodscepi  uueldun  that  barn  godes 
652 self suokean  Sea ni  haƀdun thanan  gisithes  mer 
653 newan that  sea  thria  uuarun  uuissun  im  thingo  gisceđ 
654 wesan  im  glauua  guomon  the  thea  gifa  leddun 
655 the  saon  sia so uuislico under  thena  uuolcnes  sceon 
656 up ti  them  hohon  himile huo  fuorun  thea  huitun  sterron 
657 andkennian  sea  thiu  kumbal  godes  tha  uuarun thuru  Crist herod 
658 wirkian te  thesaro  uueroldi  Thia  uueros after  gengun 
659 folgon farahtlico  sia  frumida  thie  mahta 
660 untat  sia thuo  gisahon  sithuuoriga  mann 
661 berht  bocan  godes  blek an  himile 
662 stillo gistandan  Thie  steorra liohta  scen 
663 hwit oƀar  them  huse thar  that  helaga  barn 
664 wonon an  uuilleon endi  ina  that  uuiƀ  biheld 
665 the  thiorna  githiudo Thuo  uuarth  thero  thegno  hugi 
666 blithi an  iro  brioston bi  them  bocne  forstuodun 
667 that  sia  that  friđubarn  godes fundan  habdun 
668 helag  heƀancuning Thuo  sia an  that  hus innan 
669 mid  iro  geƀon  gengun  gumon  ostronia 
670 sithworig  mann san  antkendun 
671 the  uueros  uualdand  Crist  Thia  uurekkeon  fellun 
672 te  them  kinda an  kneobeda endi  ina an  cuninguuisu 
673 god  gruottun endi  im  tha  geƀa  druogun 
674 gold endi  uuihroc bi  godes  teknon 
675 endi  mirra thar midi  Thia  man  stuodun  garoa 
676 hold furi  iru  herren  tha  it mid  iro  handon san 
677 fagaro  antfengun Thuo  giuuitun  im  tha  ferehtun  mann 
678 seg te  selđon  sithuuoraga 
679 gumo an  gastseli Thar  im  godes  engil 
680 slapan an  naht  sueƀan  gitogda 
681 dragan  im an  drome all so  it  drohtin  self 
682 waldand  uuelda that  im  thuhta that  man  im mid  uuordon  gibudi 
683 that  sea  im thanan  ođran  uueg  erlos  fuorin 
684 lithon  sea te  lande endi  thena  lethan  man 
685 Erodes eft ni  suohtin 
686 modag  cuning Thuo  uuarth  morgan cuman 
687 wanam te  thesaro  uueroldi Thuo  bigunnon  thia  uuisun  man 
688 seggian  iro  suefnos  selƀon  ankendun 
689 waldand  uuord huant  sea  giuuith  mikil 
690 beran an  iro  brioston  badun  aluualdon 
691 her  heƀancuning that  sea  muostin  is  huldi forth 
692 wirkian  is  uuilleon  quathun that  sea te  im  haƀdin giuuendit  hugi 
693 endi  iro  muod  morgan  gihuem Thuo  forun eft  thia  man thanan 
694 erl  ostronia all so  im  thie  engil  godes 
695 word  giuuisda  namun  im  uueg  ođran 
696 fulgangan  godes  lerun ni  uueldun  them  Iuđeono  cuninga 
697 umbi  thes  barnes  giburd  bodon  ostronia 
698 sithworig  man seggean  giouuiht 
699 ak  uendun  im eft an  iro  uuilleon Thuo  uuarth san after  thiu  uualdandes 
700 god  engil cuman  Iosepe te  spracun 
701 seggian  im an  suefna  slapandion on  naht 
702 bodo  drohtines that  that  barn  godes 
703 slithmod  cuning suokean  uuolda 
704 ahtian  is  aldres Nu  scalt  thu  ina an  Egypto 
705 land aledean endi under  them  liudion uuesan 
706 mid  thiu  godes  barnu endi mid  thero  guodun  thiornun 
707 wonon under  them  uuerode antthat  thi  uuord  cume 
708 herro  thines that  thu  that  helage  barn 
709 eft te  theson  landscepi ledian  muotis 
710 drohtin  thinan Thuo fan  them  droma  antsprang 
711 Joseph an  is  gastselie endi  that  godes  gibod 
712 san  ankenda  giuuet  im an  thena  sith thanan 
713 the  thegan mid  thero  thiornun  suohta  im  thiod  ođra 
714 ovar  bredan  berg  uualda  that  barn  godes 
715 fiund antfuorian Thuo  gifrang after  thiu 
716 Erodes  the  cuning thar  hie an  is  rikie  sat 
717 that  uuarun  thia  uuisun  man uuestan gihuorƀan 
718 ostar an  iro  vođil endi  fuorun  im  ođran  uueg 
719 witan that  sia  im  that  arundi eft ni  uueldun 
720 seggian an  is  selđon Thuo  uuas  im  thes an  sorgun  hugi 
721 mod  mornondi  quat that  it  im  thia  man  dedin 
722 helith te  hondon Thuo  hie so  hriuuig  sat 
723 belgan  ina an  is  brioston  quat that  hie  is  mohti  beteran  rad 
724 othar githenkean Nu  ik  is  aldar  kan 
725 witan  is  uuintro  gitalu nu  ik giuuinnan  mag 
726 that  hie io oƀar  thesaro  erthu  ald ni  uuirdit 
727 her undar  theson  heriscipi Thuo  hie so hardo  gibod 
728 Erodes oƀar  is  riki  het thuo  is  rincos faran 
729 kuning  thero  liudo  het that  sea  kindo so  filo 
730 thurh  iro  handmegin  hobdu  binamin 
731 so  manag  barn umbi  Bethleem so  filo so thar giboran  uurđi 
732 an  tuem  iaron gitogen  Tionon  frumidun 
733 the  cuninges  gisithos Thuo  scolda thar so  manag  kindisc  man 
734 sweltan  sundeono  los Ni  uuarth siđ noh err 
735 jamarlik  forgang  iungero  manno 
736 armlik  dot  Idisi  uuiopun 
737 modar  managa  gisahun  iro  megi spildean 
738 ne  mohta  siu  im giformon thoh  siu mid  iro  fađmon  tuem 
739 iru  egan  barn  araman  bifengi 
740 liof endi  luttil thoh  scolda  it simblon  that  lif ageƀan 
741 the  magu furi  thero  muoder  Menes ni  saun 
742 witan  thia  uuamscathon  uuapnes  eggion 
743 fremmian  firinuuerc  mikil  Fellun  managa 
744 magujung  man  Tha  muoder  uuiepun 
745 kindjung  qualm  Kara  uuas an  Bethleem 
746 hofna  hludost thoh  man  im  iro  hertun an  tue 
747 snithan midi  suerdu thoh ni  mahta  im io  serora  dad 
748 werthan an  thesaro  uueroldi  uuiƀon  managon 
749 brud an  Bethleem  gisahun  iro  barn biforan 
750 kindjung  man  qualmu sueltan 
751 blodag an  iru  barmon  Thea  banon  uuitnodun 
752 unskuldig  scola ne  bescriƀun  giouuiht 
753 the  man umbi  menuuerc  uueldun  mahtina  Crist 
754 self aquellean Than  haƀda  ina  craftig  god 
755 nerian uuiđ  iro  nithe that  ina  nahtes thanan 
756 an  Egypto  land  erlos  aleddun 
757 gumo midi  Iosepe an  thena  gruoneon  uuang 
758 an  erthono  bestun thar  enn  aha  fliutid 
759 Nilstrom  mikil north te  seuue 
760 flod  fagorosta Thar  that  friđubarn  godes 
761 wonon an  uuilleon antthat  uurth  farnam 
762 Erodes  thena  cuning that  hie  farliet  eldeo  barn 
763 modag  manno  drom Thuo  scolda  thero  marca  giuuald 
764 egan  is  erƀiuuard  the  uuas  Archelaus 
765 hetan  heritogo  helmberandero 
766 the  scolda umbi  Hierusalem  Iuđeono  folkes 
767 werod giuualdan Thuo  uuarth  uuord cuman 
768 thar an  Egypte  eđileon  manne 
769 that thar te  Iosepe  guodes  engil  sprak 
770 bodo  drohtines  hiet  ina eft  that  barn thanan 
771 ledian te  lande Nu  haƀit  thit  leoht ageƀan  quat$  $hie 
772 Erodes  se  cuning  hie  uuelda  is ahtean iu 
773 freson  is  ferahes Nu  mah$  $tu an  friđu ledean 
774 the  kind undar  iuua  kunni nu  thie  cuning ni  leƀot 
775 erl  oƀarmuodi  All  ankenda 
776 Joseph  godes  tecan  geruuida  ina sniumo 
777 the  thegan mid  thero  thiornun thuo  sia thanan  uuoldun 
778 bethia mid  thiu  barnu  lestun  thiu  berehtun  giscapu 
779 waldand  uuilleon all so  hie  imo err mid  is  uuordon  gibod 
780 witan  im thuo eft an  Galileo  land  Ioseph endi  Maria 
781 helag  hiuuiski  heƀancuninges 
782 wesan  im an  Nazarethburg Thar  thie  neriendeo  Crist 
783 wahsan under  them  uueroda  uuas  giuuitteas  full 
784 an  uuas  im  anst  godes  hie  uuas  allon  liof 
785 modarmag  hie ni  uuas  ođrum  mannon  gilic 
786 the  gumo an  sinero  guodi Thuo  hie  iartalu 
787 twelif  habda thuo  uuarth  thiu  tid cuman 
788 that thar te  Ierusalem  Iuđeo  liudi 
789 iru  thiodgode thionun  scoldun 
790 wirkian  is  uuillon Thuo  uuarth thar an  thena  uuih innan 
791 thar te  Hierusalem  Iuđeono gisamnod 
792 mankraft  mikil Thar  Maria  uuas 
793 self an  gisithe endi  iro  suno  haƀda 
794 god  egan  barn Thuo  sia  that  geld  haƀdun 
795 erl an  them  alaha so  it an  iro  euua  gibod 
796 lestian te  iro  landuuisun thuo  fuorun  im eft  thie  liudi thanan 
797 wer an  iro  uuilleon endi thar an  them  uuihe  afstuod 
798 mahtig  barn  godes so  ina  thiu  muodor thar 
799 ne  uuissa te  uuarun ac  siu  uuanda that  hie mit  them  uuerode forth 
800 faran mid  iro  friundon  Gifragn after  thiu 
801 eft an  ođron  dage  ađalcunnes  uuib 
802 salig  thiorna that  hie under  them  gisithe ni  uuas 
803 werthan  Mariun thuo  muod an  sorgon 
804 hriuwig umbi  iru  herta thuo  siu  that  helaga  barn 
805 ne  fand under  them  folca filo  grornoda 
806 the  godes  thiorna  giuuitun  im thuo eft te  Hierusalem 
807 iru  suno suokean  fundun  ina sittean thar 
808 an  them  uuihe innan thar  thea  uuisun  man 
809 switho  glauua  gumon bi  godes  euua 
810 lesan endi  linodun huo  sia  lof  scoldin 
811 wirkian mid  iro  uuordun  them  thie  thesa  uuerold  giscop 
812 thar  sat undar  middeon  magti  barn  godes 
813 Krist  alauualdo so  is  thia ni  mohtun ankennean  uuiht 
814 the  thes  uuihes thar uuardon  scoldun 
815 endi  fragoda  sea firiuuitlico 
816 wis  uuordo  Sia  uundrodun  alla 
817 hwo io so  kindisc  man  sulica  quidi  mohtig 
818 mahlian mid  is  muđu Thar  ina  thiu  modor  fand 
819 sittian under  them  gisithon endi  iro  suno  gruotta 
820 wis under  them  uuerode  sprac  im thuo mid  iro  uuordon tuo 
821 hwe  uueldas  thu  thinera  muodor  manno  lioƀosta 
822 sidon  succa  soraga that  ic  thic so  seragmuod 
823 idis  armhugdig escan  scolda 
824 undar  thieson  burgliudeon Thuo  sprac  iro eft  that  barn angegin 
825 wis  uuordon Huat  thu  uuest garo 
826 that  ic thar  girisu thar  ik be  rehton  scal 
827 wonon an  uilleon thar  giuuald  haƀit 
828 min  mahtig  fader  Thia  man ni  farstuodun 
829 the  uueros an  them  uuihe behui  hie so  that  uuord  gisprak 
830 menian mid  is  muthu  Maria  all  biheld 
831 bergan an  iro  briostun so  huat so  siu  gihorda  iro  barn sprekan 
832 wis  uuordo  Giuuitun  im thuo eft thanan 
833 fan  Hierusalem  Ioseph endi  Maria 
834 hebbian  im te  gisithe  suno  drohtines 
835 al  barno  best  thero  the gio gibaranero  uurđi 
836 magu fan  muoder  haƀdun  im thar  minnea tuo 
837 thurh  hluttran  hugi endi  hie so  gihorig  uuas 
838 god  egan  barn  gadulingmagun 
839 thurh  is  odmuodi  aldron  sinan 
840 ne  uuolda an  is  kindiski thuo noh  is  craft  mikil 
841 man marean that  hie  sulic  megin  ehta 
842 giwald an  thesaro  uueroldi ac  hie  im an  is  uuilleon  bed 
843 githiudo under  thero  theodo  thritig  iaro 
844 er than  hie thar  tekean  enig togian  uueldi 
845 seggian  them  gisithea that  hie  selƀo  uuas 
846 an  thesaro  middilgard  manno  drohtin 
847 hebbian  im so biholan  helag  barn  godes 
848 word endi  uuisdom endi  allero  giuuitteo  mest 
849 tulgo  spahan  hugi ni  mohta  is an  is  sprakun  man 
850 werthan an  is  uuordon  giuuaro that  hie  sulic  giuuit  ehta 
851 the  thegan  sulica  githahti ac  hie  im so githiudo  bed 
852 torht  tegno Ni  uuas noh than  thiu  tid cuman 
853 that  hie  ina oƀar  thesan  middilgard marean  scoldi 
854 lerian  thea  liudi huo  sia  scoldin  iro  giloƀon haldan 
855 wirkian  uuilleon  godes  Uuissun  that thoh  managa 
856 liudi after  them  lande that  hie  uuas an  thit  lioht cuman 
857 thoh  sie  ina cuthlico ankennean ni  mahtin 
858 er than  hie  ina  selbo seggean  uuelda 
859 than  uaas  im  Iohannes fan  is  iuguthedi 
860 awahsan an  enero  uuostinniu thar ni  uuas  uuerodes than  mer 
861 newan that  hie thar  enkoro  aluualdon  gode 
862 thegan  thienoda  farliet  theodo  gimang 
863 man  gimenthon Thar  uuarth  im  mahtig cuman 
864 an  thero  uuostinniu  uuord fan  himile 
865 godlik  stemna  godes endi  Iohanne  gibod 
866 that  hie  Cristes  cumi endi  is  craft  mikil 
867 ovar  thesan  middilgard merean  scoldi 
868 hetan  ina uuarlico  uuordon seggean 
869 that  uuari  heƀanriki  helitho  barnon 
870 an  them  landscepe  liudeon ginahid 
871 welo  uunsamost  Im  uuas thuo  uuilleo  mikil 
872 that  hie fan  solicon  salđon seggean  muosti 
873 witan  im thuo gangan all so  Iordan  flot 
874 watar an  uuilleon endi  them  uueroda  allan  dag 
875 aftar  them  landscepe  them  liudeon  cutda 
876 that  sea mit  fastunniu  firinuuerc  manag 
877 iru  selƀaro  sundea  bottin 
878 that  gi  uuerthan  hrenia  quat$  $hie  Heƀanriki  is 
879 nahian  manno  barnun Nu  latat an  iuuuon  muodseƀon 
880 iuwa  selƀan  sundea hreuuan 
881 leth  that  gi an  thieson  liohte  gifrumidun endi  minun  leron  horeat 
882 wendian after  minon  uuordon  Ik  iu an  uuatere  scal 
883 dopian diurlico thoh  ik  iuuua  dadi ni  mugi 
884 iuwa  selƀaro  sundea alatan 
885 that  gi thuru  min  handgiuuerc  hlutra uuerthan 
886 leth  gilestio ac  thie  is an  thit  leoht cuman 
887 mahtig ti  mannon endi under  iu  middeon  sted 
888 thoh  gi  ina  selƀon gisehan ni  uuelleat 
889 the  iu dopan  scal an  iuuas  drohtines  namon 
890 an  thena  helagan  gest  that  is  herro oƀar  all 
891 he  mag  allero  manno  gihuena  mengithahto 
892 sundia sicoron so  huena so so  salig  muot 
893 werthan an  thesaro  uueroldi that  thes  uuilleon  habit 
894 that  hie so  gilestie so  hie  theson  liudeon  uuili 
895 biodan  barn  godes  Ik  biun an  is  gibodscepi herod 
896 an  thesa  uuerold cuman endi  scal  im  thena  uueg ruman 
897 lerian  thesa  liudi huo  sia  sculun  era  giloƀon haldan 
898 thurh  hlutteran  hugi endi that  sea an  hellea ni  thurbin 
899 faran an  fern  that  heta  Thes  uuirđit so  fagin an  is  muode 
900 man te so  managero  stundu so  huie so  that  men  farlatit 
901 gern  thes  gramon  ambusni so  mag  im  thes  guodon giuuirkean 
902 huldi  heƀancuninges so  huie so  haƀit  hluttra  treuua 
903 up te  them  alomagtigon  gode  Erlos  managa 
904 bi  them  leron thuo  liudi  uuandun 
905 wer uuarlico that  that  uualdand  Crist 
906 self  uuari huand  hie so  filo  suothas  gisprak 
907 war  uuordo Thuo  uuart  that so uuido  cuth 
908 ovar  that  fargeƀana  land  gumono  gihuilicon 
909 seg an  iro  selđon thuo  quamun  ina suokean tharod 
910 fan  Hierusalem  Iuđeo  liudi 
911 bodo fan  thero  burgi endi  fragodun ef  hie  uuari  that  barn  godes 
912 that hier lango iu  quathun  sea  liudi  sagdun 
913 wer uuarlico that  hie  scoldi an  thesa  uuerold cuman 
914 Johannes thuo  gimalda endi tigegnes  sprak 
915 the  bodon baldlico Ni  biun  ik  quat$  $hie  that  barn  godes 
916 war  uualdand  Crist ac  ik  scal  im  thena  uueg rumean 
917 herro  minon  Tha  helithos  frugnun 
918 the thar an  them  arundi  erlos  uuarun 
919 bodo fan  thero  burgi Ef  thu nu ni  bist  that  barn  godes 
920 wesan  thu than thoh  Elias  thie her an  erdagon 
921 wesan under  theson  uueroda  Hie  is  uuisscumo 
922 eft an  thesan  middilgard  Sagi  us  huat  thu  manno  sis 
923 wesan  thu  enig  thero  thi hier er  uuari 
924 wis  uuarsagono  Huat  sculun  uui  them  uueroda fan  thi 
925 seggian ti  suothan hier er  sulic ni  uuarth 
926 an  thesan  middilgard  man  ođar cuman 
927 dad so  mari Behui  thu hier  dopisli  frumis 
928 undar  theson  folke ef  thu  thero  furisagono 
929 enhwilik ni  bist Thuo  haƀda eft  garo 
930 Johannes  the  godo  glau  anduurdi 
931 ik  biun  forabodo  frahon  mines 
932 liof  herron  ik  scal  thit  land recon 
933 these  uuord after  is  uuilleon  Ik  habbiu fan  is  uuorde mid  mi 
934 strang  stemna thoh  sea hier ni  uuelle forstandan  filo 
935 werod an  thesaro  uuostinnia Nu  biun  ik mid  uuihtig  gilik 
936 drohtin  minon  hie  is mid  is  dadeon so  strang 
937 so  mari endi so  mahtig  that  uuirđit  manogan  cuth 
938 wer after  thesaro  uueroldi that  ik  thes  uuirthig ni  biun 
939 that  ik  muotig an  is  giscuohe thoh  ik  si  is  scalc  egan 
940 an so  rikeon  drohtine  thia  riemon anbindan 
941 so  mikilu  is  hie  betera than  ik  thes  bodo  gimaco 
942 enig oƀar  erthu nu after ni  scal 
943 werthan an  thesaro  uueroldi  Hebbeat  iuuan  uuilleon tharod 
944 liudi  iuuan  giloƀon thann  scal iu lango uuesan 
945 iuwa  hugi  hruomig that  gi  hellea  githuing 
946 farlatan  lethero  drom  suokeat iu  leoht  godes 
947 upod  hem  euuig  riki 
948 hoh  heƀanuuang Ni  latat  iuuan  hugi tuiflean 
949 so  sprak thuo  iung  gumo bi  godes  lerun 
950 man ti  marđu  Manag  samnoda 
951 thar ti  Bethania  barn  Israheles 
952 kuman thar ti  Iohannese  cuningo  gisithos 
953 liudi ti  lerun endi  iro  giloƀon  antfiengun 
954 he  dopida  sia  dago  gihuilikes endi  im  iro  dadi  luog 
955 wreth  uuilleon endi  loƀoda  im  uuord  godes 
956 herro  sines  Heƀanriki  uuirđit  quat$  $hie 
957 garu  gumono so  huem so ti  gode  thenkit 
958 endi an  thena  heland  uuili hluttro giloƀean 
959 lestian  is  lera Thuo ni  uuas lang ti  thiu 
960 that  him fan  Galilea  giuuet  godes  egan  barn 
961 diurlik  drohtines  sunu  dopi suokean 
962 wesan  im thuo an  is  uuastme  uualdandes  barn 
963 al so  hie mid  thero  thiedo  thritig  haƀdi 
964 wintar an  is  uueroldi Thuo  hie an  is  uuilleon  quam 
965 thar  Iohannes an  Iordana  strome 
966 al  langan  dag  liudi  managa 
967 dopian diurlico Reht so  hie thuo  is  drohtin  gisah 
968 hold  herron so  uuarth  im  is  hugi  bliđi 
969 the  im  thie  uuillo  gistuod endi  sprak  im thuo mid  is  uuordon to 
970 switho  guod  gumo  Iohannes te  Criste 
971 nu  cumis  thu te  minero  dopi  drohtin  fro  min 
972 thiodgumo  best so  scolda  ik te  thinero duan 
973 hwand  thu  bist  allero  cuningo  craftigost  Crist  selƀo  gibod 
974 waldand uuarlico that  hie ni  spraki  thero  uuordo than  mer 
975 witan  thu that  us so  girisit  quat$  $hie  allaro  rehto  gihuilik 
976 te gifullanne foruuerdes nu 
977 an  godes  uuillon  Iohannes  stuod 
978 dopian  allan  dag  druhtfolc  mikil 
979 werod an  uuatere endi oc  uualdan  Crist 
980 her  heƀancuning  handon  sinon 
981 an  allero  batho  them  beston endi  im thar te  bedu  gihneg 
982 an  kneo  craftig  Crist up  giuuet 
983 fagar fan  them  flode  friđubarn  godes 
984 liof  liudeo  uuard So  hie thuo  that  land  ofstuop 
985 so  anthlidun thuo  himiles  duru endi  quam  the  helago  gest 
986 fan  them  aluualdan oƀona te  Criste 
987 wesan  im an  gilicnesse  lungras  fugles 
988 diurlik  dufun endi  sat  im uppan  usses  drohtines  ahsla 
989 wonon  im oƀar  them  uualdandes  barne After  quam thar  uuord fan  himile 
990 hlud fan  them  hohon  radore endi  gruotta  thena  heland  selƀon 
991 Krist  allaro  cuningo  beston  quat that  hie  ina  gicoranan  haƀdi 
992 self fan  sinon  rikea  quat that  im  thie  suno  licode 
993 bet  allero  giboranero  manno  quat that  hie  im  uuari  allero  barno  leoƀost 
994 the  muosta  Iohannes thuo all so  it  guod  uuelda 
995 sehan endi gihorean  Hie  gideda  it san after  thiu 
996 man  mari that  sia thar  mahtina 
997 herro  haƀdun  That  is  quat$  $hie  heƀancuninges  suno 
998 en  alouualdan  theses  uuilleo  ik  urkundeo 
999 wesan an  thesaro  uueroldi huand  it  sagda  mi  uuord  godes 
1000 drohtin  stemna thuo  hie  mi dopean  hiet 
1001 wer an  uuatere so huar so  ik  gisauui uuarlico 
1002 the  helagon  gest fan  heƀanuuange 
1003 an  thesan  middilgard  enigan  man  uuaron 
1004 kuman mid  craftu  that  quat  scoldi  Crist uuesan 
1005 diurlik  drohtines  suno  Hie dopean  scal 
1006 an  thana  helagan  gest endi helean  managa 
1007 man  mendadi  Hie  haƀit tha  maht fan  gode 
1008 that  hie alatan  mah  liudeo  gihuilicon 
1009 saka endi  sundea  Thit  i  selƀo  Crist 
1010 god  egan  barn  gumuno  besta 
1011 frithu uuiđ  fiondon Uuela that iu  thes  mag  frahmuod  hugi 
1012 wesan an  thesaro  uueroldi  thes iu  thie  uuillo  gestuod 
1013 that  gi so  libbeandi  thena  landes  uuard 
1014 self  gisahun Nu  muot sniumo  sundeono  los 
1015 manag  gest faran an  godes  uuilleon 
1016 tiono atomid  the mid  treuuon  uuili 
1017 with  is  uuini uuirkean endi an  uualdan  Crist 
1018 fasto giloƀean  That  scal te  frumi uuerthan 
1019 gumo so  huilicon so  that gerno  duot 
1020 so  gifragn  ik that  Iohannes thuo  gumono  gihuilicon 
1021 lovon  them  liudeon  lera  Cristes 
1022 herro  sines endi  heƀanriki 
1023 te giuuinnanne  uuelono  than  meston 
1024 salig  sinlif Thuo  hie  im  selƀo  giuuet 
1025 aftar  them  dopislea  drohtin  thie  guodo 
1026 an  ena  uuostinnea  uualdandes  suno 
1027 wesan  im thar an  thero  enodi  erlo  drohtin 
1028 lang  huila ni  habda  liudeo than  mer 
1029 seg te  gisithon all so  hie  im  selƀo  gicos 
1030 willian  is thar latan coston  craftiga  uuihti 
1031 self  Satanase  thie io an  sundea  spanit 
1032 man an  menuuerk  he  consta  is  muodseƀon 
1033 wreth  uuilleon huo  hie  thesa  uuerold erist 
1034 an  them  anginne  irmintheoda 
1035 biswikan midi  sundeon thuo  hie  thiu  sinhiun  tue 
1036 Adam endi  Euam thuru  untreuua 
1037 farledian mid  is  luginon that  liudeo  barn 
1038 aftar  iro  hinferdi  hellea  suohtun 
1039 gumo  gestas Thuo  uuelda  that  god  mahtig 
1040 waldand uuendean endi  uuolda  theson  uueroda forgeƀan 
1041 hoh  himilriki bithiu  hie herod  helagna  bodon 
1042 is  suno  sanda  That  uuas  Satanase 
1043 tulgo  harm an  is  hugie  aƀonsta  heƀanrikeas 
1044 man  cunnea  uuelda thuo  mahtigna 
1045 mid  them  selƀon  sacon  suno  drohtines 
1046 the  the  hie  Adame an  erdagon 
1047 darnungo  bidroh that  hie  uuarth  is  drohtine  leth 
1048 biswikan  ina mid  sundeon so  uuelda  hie thuo  selƀan duon 
1049 sunu  drohtines  helandan  Crist Than  haƀda  hie  is  hugi fasto 
1050 with  thena  uuamscathon  uualdandes  barn 
1051 herta so giherdid  uuelda  heƀanriki 
1052 liudi gilestean  Uuas  im  thie  landes  uuard 
1053 an  fastunnea  fiortig  nahto 
1054 man  drohtin So  hie thar  muoses ni  anbet 
1055 than lang ni  gidorstun  im  dernea  uuihtig 
1056 nithhugdig  fiond nahor gangan 
1057 grotian  ina  geginuuardan  uuanda that  hie  god  enfald 
1058 farutar  mancunnies  uuiht  magtig  uuari 
1059 helag  himiles  uuard So  hie  ina thuo gihungran  liet 
1060 that  ina  bigann bi  thero  menniski  muoses lustean 
1061 aftar  them  fiuuartig  dagon  thie  fiond nahor  gieng 
1062 mirki  menscatho  uuanda that  hie  man  enuuald 
1063 wesan uuissungo  sprak  im thuo mid  is  uuordon tuo 
1064 grotian  ina  thie  gerfiund Ef  thu  sis  guodes  suno  quat$  $hie 
1065 bihwi ni  hetis  thu thann uuerthan ef  thu  giuuald  haƀis 
1066 al  barno  best  brod of  theson  stenon 
1067 helian  thinan  hungar Thuo  sprak  im eft  the  helago  Crist 
1068 ne  mugun  eldiu  barn  quat$  $hie  enuualdes  brodes 
1069 liudi libbean ac  sea  sculun thuru  lera  guodes 
1070 wesan an  thesaro  uueroldi endi  sculun  thiu  uuerc frummean 
1071 the thar  uuerthat ahludit fan  thero  helagun  tungun 
1072 fan  them  galme  guodes  that  is  gumono  lif 
1073 liudi so  huilicon so  that lestean  uuili 
1074 the fan  uualdandes  uuorde  gibiudit 
1075 tho  bigan eft niuson endi nahor  gieng 
1076 unhiuri  fiond  othar  sithu 
1077 fandon  is  frahon  That  frithubarn  tholoda 
1078 wreth  uuilleon endi  im  thia  giuuald  fargaf 
1079 that  hie umbi  is  craft  mikil coston  muosta 
1080 latan  ina thuo ledean  thana  liudscathon 
1081 that  hie  ina an  Hierusalem te  them  godes  uuihe 
1082 al  oƀanuuardan uppan  gisetta 
1083 an  allaro  huso  hohost endi  hoscuuordon  sprac 
1084 the  gramo thuru  gilp  mikil Ef  thu  sis  guodes  suno  quat$  $hie 
1085 skridan  thi te  erthu hinan Giscriƀan  uuas  it iu lango 
1086 an  buokon giuuritan huo gibodon  haƀit 
1087 is  engilon  alamahtig  fader 
1088 that  sia  thi at  uuigo  gihuem  uuardos  sindun 
1089 haldan  thi under  iro  handon Huat  thu huergin ni  tharft 
1090 mid  thinon  foton an  felis bispurnan 
1091 an  herdan  sten Thuo  sprak eft  the  helago  Crist 
1092 al  barno  best So  is oc an  buokun giscriƀan  quat$  $hie 
1093 that  thu ti hardo ni  scalt  herren  thines 
1094 fandon  thines  frahon  that  thi  allaro  frumono 
1095 latan  ina thuo an  thena  thriddeon  sith  thena  thietscathon 
1096 brengian uppan  enon  berage  them  hohon thar  ina  thie  baluuuiso  liet 
1097 al oƀarsehan  irmintheoda 
1098 wonodsam  uuelon endi  uueroldriki 
1099 endi  all  sulic  odas so  thius  ertha  birid 
1100 fagar  frumuno endi  sprac  im thuo  thie  fiond angegin 
1101 kwethan that  hie  im  that  all so  guodlic fargeƀan  uueldi 
1102 hoh  heriduomos ef  thu  uuili hnigan te  mi 
1103 fallan te  minon  fuoton endi  mi for  frahon  haƀis 
1104 bedon te  minon  barme Than  lato  ik  thi brukan uuell 
1105 al  thieses  oduuelon  thes  ik  thi  hebbiu giogid hier 
1106 tho ni  uuelda  thes  lethon  uuord  langron  huila 
1107 horian  thie  helago  Crist ac  hie  ina fon  is  huldi  fordref 
1108 Satanas  forsuep endi san aftar  sprak 
1109 al  barno  best  quat that  man bedon  scoldi 
1110 up te  them  alomahtigon  gode endi  im  enen thionon 
1111 switho thiolico  thegnos  managa 
1112 helith aftar  is  huldi Thar  is  thiu  helpa  gilang 
1113 man  gihuilicon Thuo  giuuet  im  thie  mennscathuo 
1114 switho  saragmuod  Satanas thanan 
1115 fiund undar  farndalu  Uuarth thar  folc  mikil 
1116 fan  them  alouualden oƀana te  Criste 
1117 god  engilo cuman  thia  im sithor  iungarduom  scoldun 
1118 ambahtskepi after lestean 
1119 thionon thiolico so  scal  man  thiodgode 
1120 herro after  is  huldi  heƀancuninge 
1121 wesan  im an  them  sinuueldie  salig  barn  guodes 
1122 lang  huile antthat  im thuo  lioƀera  uuarth 
1123 that  hie  is  craft  mikil cuthian  uuelda 
1124 werod te  uuilleon Thuo  forliet  hie  uualdes  hlea 
1125 enodi  ard endi  suohta  im eft  erlo  gimang 
1126 mari  megintheoda endi  manno  drom 
1127 gangan  im thuo bi  Iordana  stađe thar  ina  Iohannes  antfand 
1128 the  friđubarn  godes  frahon  sinan 
1129 hevankuning endi  them  helithon  sagda 
1130 Johannes  is  iuugron tho  hie  ina gangan  gisah 
1131 these  is  that  lamb  godes  that thar losean  scal 
1132 af  thesaro  uuidun  uuerold  uuretha  sundea 
1133 mankunni  men  mari  drohtin 
1134 kuning  craftigost  Crist  im forth  giuuet 
1135 an  Galileo  land  godes  egan  barn 
1136 faran  im te  them  friundun thar  hie afuodid  uuas 
1137 tirliko atogan endi  talda mid  uuordon 
1138 Krist undar  is  cunnea  cuningo  rikost 
1139 hwo  sea  scoldin  iro  selƀoro  sundea buotean 
1140 hetan that  sea  im  iro  harmuuerk  manag hreuuan  lietin 
1141 fellian  iro  firindadi Nu  is  it  all gifullid so 
1142 so hir  alda  man er huanne  sprakun 
1143 hetan iu te  helpu  heƀanriki 
1144 nu  is  it iu ginahid thuru  thes  neriendien  craft  thes  muotun  gi nietan forth 
1145 so  huie so gerno  uuili  gode thionoian 
1146 wirkian after  is  uuilleon Thuo  uuarth  thes  uuerodas so  filo 
1147 the  liudo an  luston  uurthun  im  thia  lera  Cristes 
1148 so  suotea  them  gisithie  Hie  bigan  im samnon thuo 
1149 gumo te  iugron  guodara  manno 
1150 wordspah  uueros  Gieng  im thuo bi  enes  uuateres  stađe 
1151 thar  thie  haƀda  Iordan an eƀan  Galileo  land 
1152 en  seo  giuuarahtan Thar  hie sittean  fand 
1153 Andreas endi  Petruse bi  them  ahastrome 
1154 bethia  thia  gibruođer thar  sia an  bred  uuatar 
1155 switho niudlico  netti  thenidun 
1156 fiskon  im an  them  fluode Thar  sea  that  frithubarn  godes 
1157 bi  thes  seuues  stađe  selƀo  gigruotta 
1158 hetan that  sea  im  folgodin  quat that  hie  im so  filo  uueldi 
1159 god  rikeas fargeƀan al so  git her an  Iordanastrome 
1160 fisk  gifahađ so  sculon  git noh  firio  barn 
1161 halon te  incon  handon that  sea an  heƀanriki 
1162 thurh  inca  lera lithan  muotin 
1163 faran  folc  manag Thuo  uuart  fraomuod  hugi 
1164 bethia  them  gibruotron  antkendun  that  barn  godes 
1165 liof  herron  farlietan  all samod 
1166 Andreas endi  Petrus so  huat so  sea bi  thero  aho  haƀdun 
1167 winnan bi  them  uuatare  uuas  im  uuillo  mikil 
1168 that  sea mid  them  godes  barna gangan  muostin 
1169 samad an  is  gisithie  scoldun saliglico 
1170 lon antfahan so  duot  liudeo so  huilic 
1171 so  thes  herren  uuili  huldi githienon 
1172 wirkian  is  uillon Thuo  sia bi  thes  uuateres  stađe 
1173 furthor  quamun thuo  fundon  sia thar  enna  fruodan  man 
1174 sittian bi  them  seuue endi  is  suni  tuena 
1175 Jakob endi  Iohannese  uuarun  im  iunga  man 
1176 sittian  im  thia  gisunfader an  enon  sande uppan 
1177 bregdan endi  buottun  bithion  handon 
1178 the  netti niudlico  thiu  sia  haƀdun  nahtes er 
1179 farslitan an  them  seuue Thar  sprak  im  selƀo tuo 
1180 salig  barn  godes  hiet that  sia an  thena  sith mid  im 
1181 Jakob endi  Iohannes  giengin  bethia 
1182 kindjung  man Thuo  uuarun  im  Cristas  uuord 
1183 so  giuuirđiga an  thesaro  uueroldi that  sia bi  thes  uuatares  stađe 
1184 iru  aldan  fader  enna  farlietan 
1185 frod bi  them  fluode endi  all  that  sea thar  fehes  ehtun 
1186 netti endi  neglidscipu  gicurun  im  thena  neriendan  Crist 
1187 helag te  herren  uuas  im  is  huldi  helpono  tharf 
1188 te githiononne so  is  allaro  thegno  gihuem 
1189 wer an  thesaro  uueroldi Thuo  giuuet  im  thie  uualdandes  suno 
1190 mid  thiem  fiuuarun forth endi  im thuo  thena  fiftan  gicos 
1191 Krist an  enaro  copstedi  cuninges  iungron 
1192 modspah  man  Matheus  uuas  hie hetan 
1193 wesan  im  ambahteo  eđilero  manno 
1194 skulan thar te  is  herren  handan antfahan 
1195 tins endi  tolna  treuua  habda  hie  guoda 
1196 athalandbari  forliet  all samod 
1197 gold endi  silufar endi  giba  managa 
1198 diuri  medmos endi  uuart  im  uses  drohtines  man 
1199 kiosan  im  thie  cuninges  man  Crist te  herren 
1200 mildi  methomgiƀon than er  is  mandrohtin 
1201 wesan an  thesaro  uueroldi  fieng  im  uuothera  thing 
1202 langsam  rad Thuo  uuarth  it  allon  them  liudeon  cut 
1203 fan  allaro  burgio  gihuem huo  that  barn  godes 
1204 samnon  gisithos endi  selbo  gisprak 
1205 so  manah  uuislic  uuord endi  uuares so  filo 
1206 torht  gitogda endi  tecan  manag 
1207 wirkian an  thesaro  uueroldi  Uuas  that an  is  uuordon  scin 
1208 jak an  is  dadeon so samo that  hie  drohtin  uuas 
1209 himilisk  herro endi te  helpu  quam 
1210 an  thesan  middilgard  manno  barnon 
1211 liudi te  theson  liohte Oft  gideda  hie  that an  them  lande  scin 
1212 than  he thar  torohlic so  manag  tekean  giuuarahta 
1213 thar  hie  helda mid  is  handon  halta endi  blindan 
1214 losian af  thero  lefhedi  liudi  managa 
1215 af  sulicon  suhteon so than  allaro  suarostun 
1216 an  firio  barn  fiund  biuurpunn 
1217 tulgo  lansam  legar Thuo  fuorun thar  thia  liudi tuo 
1218 al  dago  gihuilikes thar  usa  drohtin  uuas 
1219 self under  them  gisithie antat thar gisamnod  uuarth 
1220 meginfolk  mikil  managero  theodo 
1221 thoh  sia thar  alla gilico  geluƀa ni  quamin 
1222 wer thuru  enan  uilleon  Suma  suohtun  sia  that  uualdandes  barn 
1223 arm  manno  filo  uuas  im thar  ates  tharf 
1224 that  sia  im thar an  thero  menigi  metes endi  drankes 
1225 thiggian an  thero  theodo huand thar  uuas  manag  thegan so  guod 
1226 the  ira  alamuosna  armon  mannon 
1227 gern  geƀun  Suma  uuarun  sia  im eft  Iuđeono  cunneas 
1228 fekni  folcscepi  uuarun  im thar  gifarana te  thiu 
1229 that  sia  uses  drohtines  dadeo endi  uuordo 
1230 faron  uuoldun  haƀdun  im  feknean  hugi 
1231 wreth  uuilleon  uuoldun  uualdan  Crist 
1232 alethian  them  liudiun that  sia  is  lerun ni  hordin 
1233 ne  uuendin after  is  uuillien  Suma  uuarun  sia  im eft so  uuisa  mann 
1234 wesan  im  glauua  gumon endi  gode  uuertha 
1235 alesan under  them  liudeon  quamun  im tharod bi  thiem  leron  Cristes 
1236 that  sia  is  helag  uuord horean  muostin 
1237 linon endi lestian  haƀdun mid  iro  giloƀon te  im 
1238 fasto bifangan  habdun  im  ferahtan  hugi 
1239 werthan  is  thegnos te  thiu that  hie  sia an  thioduuelon 
1240 aftar  iro  enndagon upp  gibrahtig 
1241 an  godes  rikie  Hie so gerno  antfieng 
1242 mankunni  manag endi  mundburd  gihet 
1243 te  langero  huilo endi  hie  mohta so gilestian uuell 
1244 tho  uuarth thar  megin so  mikil umbi  thana  marean  Crist 
1245 liudi gisamnod thuo  gisah  hie fan  allon  landon cuman 
1246 fan  allon  uuidon  uuegon  uuerod tesamne 
1247 lungar  liudio  is  lof  uuas so uuido 
1248 manag gimarid Thuo  giuuet  im  mahtig  self 
1249 an  enna  berg uppan  barno  rikeost 
1250 sundar gisittean endi  im  selƀo  gicos 
1251 twelif  gitalda  treuhafta  man 
1252 god  gumono  thia  hie  im te  iugron forth 
1253 al  dago  gihuilices  drohtin  uuolda 
1254 an  is  gisidscipie simblon hebbian 
1255 nemnian  sia thuo bi  naman endi  hiet  sia nahor gangan 
1256 Andreas endi  Petruse erist sane 
1257 gibrothar  tuena endi  bethie mid  im 
1258 Jakob endi  Iohannese  sia  uuarun  gode  lioƀa 
1259 mildi  uuas  hie  im an  is  mode  sia  uuarun  enes  mannes  suni 
1260 bethia bi  giburdeon  sia  gicos  that  barn  guodes 
1261 god te  iungron endi  gumono  filo 
1262 mari  manno  Matheuse endi  Thomase 
1263 Judas  tuena endi  Iacobe  andran 
1264 he  selƀes  suiri  sia  uuarun fan  gisustruonion  tuen 
1265 knosal  cumana  Crist endi  Iacob 
1266 god  gadolingas Thuo  haƀda  thero  gumono thar 
1267 the  neriendo  Crist  niguni  gitalda 
1268 treuhaft  man thuo  hiet  hie oc  thena  tehandon gangan 
1269 self mid  them  gisithon  Simon  uuas  hie hetan 
1270 hetan oc  Bartholomeuse an  thena  berg uppan 
1271 faran fan  them  folke  ođron endi  Philippuse mid  im 
1272 treuhaft  man Thuo  gengun  sia  tuelifi samod 
1273 rink te  thero  runu thar  thie  radand  sat 
1274 manag  mundboro  thie  allon  mancunnie 
1275 with  hella  githuing helpan  uuelda 
1276 formon uuiđ  them  ferne so  huem so frummean  uuili 
1277 so  leoblica  lera so  hie  them  liudun thar 
1278 thurh  is  giuuit  mikil uuesan  hogda 
1279 tho umbi  thena  neriendan  Crist nahor  gengun 
1280 sulik  gesithos so  hie  im  selƀo  gicos 
1281 waldand under  them  uuerode  Stuodun  uuisa  man 
1282 gumo umbi  thena  guodes  suno gerno suitho 
1283 wer an  uuilleon  uuas  im  thero  uuordo  niud 
1284 thenkian endi  thagodun  huat  im  thero  thiedo  drohtin 
1285 willian  uualdand  self  uuordon cuthian 
1286 these  liudeon te  lioƀe Than  sat  im  thie  landes  hirdi 
1287 geginward for  thiem  gumon  godes  egan  barn 
1288 willian mid  is  spracon  spahuuord  manag 
1289 lerian  thia  liudi huo  sia  loƀ  gode 
1290 an  theson  uueroldrikea uuirkean  scoldin 
1291 sittian  im thuo endi  suigoda endi  sah  sie an languo 
1292 wesan  im  hold an  is  hugi  helag  drohtin 
1293 mildi an  is  muode endi thuo  is  muđ  antloc 
1294 wisian mid  is  uuordon  uualdandes  suno 
1295 manag  marlic  thing endi  them  mannon  sagda 
1296 spah  uuordon  them the  hie te  thero  spraco tharod 
1297 Krist  alouualdo gicoran  haƀda 
1298 hwilik  uuarin  allero  irminmanno 
1299 god  uuerthostun  gumono  kunnies 
1300 seggian  im thuo te  suothen  quat that  thia  saliga  uuarin 
1301 man an  thesaro  middilgardun  thia her an  iro  muode  uuarin 
1302 arm thuru  ođmuodig  them  is  that  euuana  riki 
1303 switho  helaglic an  heƀanuuange 
1304 sinlif forgeƀan  Quat that oc  saliga  uuarin 
1305 mathmundi  man  thia  muotun  thea  mariun  ertha 
1306 ofsittian  that  selƀa  riki  Quat that oc  saliga  uuarin 
1307 the her  uuiopin  iro  uuammon  dadi  thia  muotun eft  uuilleon gibidan 
1308 frovra an  them  selƀon  rikie  Saliga  sind oc the  sia hier  frumono  gilustid 
1309 rink that  sia hier rehto  aduomean  Thes  muotun  sia uuerthan an  them  rikie  drohtines 
1310 fullian thuru  iro  feruhtun  dadi  sulikero  muotun  sia  frumono biknegan 
1311 the  rincos  the hir rehto  aduomeađ ne  uuelleat an  runu bisuikean 
1312 man thar  sia an  mahle sittean  Saliga  sind oc  them hier  mildi  uuirđit 
1313 hugi an  helitho  brioston  them  uuirđit  thie  helago  drohtin 
1314 mildi  mahtig  selƀo  Salige  sind oc under  thesaro  managun  theodo 
1315 the  hebbeađ  iro  herta gihrinid  thia  muotun  thena  heƀanes  uualdand 
1316 sehan an  sinon  rikie  Quat that oc  saliga  uuarin 
1317 the hier frithusama under  theson  folca  libbeat endi ni  uuelleat  eniga  fehta giuuirkean 
1318 saka mid  iro  selbaro  gidadeon  thia  motun uuesan  suni  drohtines  ginemnida 
1319 hwand  hie  im  uuili  ginathig uuerthan  thes  muotun  sia niotan lango 
1320 self  thes  sinas  rikeas  Quat that oc  saliga  uuarin 
1321 the  rincos  thia rehto  uueldin endi thuru  that  tholond  rikeoro  manno 
1322 heti endi  harmquidi  them  is oc an  himile 
1323 god  uuang forgeƀan endi  gestlic  liƀ 
1324 aftar te  euuondage so  thes io  endi ni  cumit 
1325 welo  uunsamost So  haƀda thuo  uualdand  Crist 
1326 for  them  erlon thar  ahto  gitalda 
1327 salitha  gisagda mid  them  scal simbla  gihuie 
1328 himilriki gihalon ef  hie  it hebbean  uuili 
1329 eftha  hie  scal te  euuondage after tharƀon 
1330 welo endi  uuillon sithor  hie  thesa  uuerold  agiƀid 
1331 erthlivigiskap endi  sokit  im  ođer  lioht 
1332 so  lioƀ so  leth so  hie mid  theson  liudeon hier 
1333 werkon an  thesaro  uueroldi all so  it thar thuo mid  is  uuordon  sagda 
1334 Krist  alouualdo  cuningo  rikost 
1335 god  egan  barn  iungron  sinon 
1336 gi  uuerthat oc so  saliga  quat$  $hie  thes  iu  saca  biodat 
1337 liudi after  theson  lande endi  leth  sprecat 
1338 hebbian  iu te  hoske endi  harmes  filo 
1339 wirkian an  thesaro  uueroldi endi  uuiti  gifrummat 
1340 felgian  iu  firinspraca endi  fiondscepi 
1341 lognian  iuuua  lera  duat  iu  lethes  filo 
1342 harm thuru  iuuuaron  herron  Thes  latat  gi  iuuuan  hugi sinnon 
1343 lif an  luston huand  iu  that  lon  stendit 
1344 an  godes  rikea  garo  guodo  gihuilicas 
1345 mikil endi  managfald  that  is  iu ti  miedu fargeƀan 
1346 hwand  gi hier err biforan  arƀed  tholodun 
1347 witi an  thesaro  uueroldi Uuirss  is  them  ođron 
1348 gividig  grimmera  thing  them  thia hier  guod  egun 
1349 wid  uuerolduuelon  thia  forslitat  iro  uunnia hier 
1350 niudon  sea  ginuogies  sculun eft  naruara  thing 
1351 aftar  iro  hinfardi  helithos tholoian 
1352 than  uuopiat thar  uuanscefti  thia hier er an  uunneon  sind 
1353 libbian an  allon  luston ni  uuelleat  thes forlatan  uuiht 
1354 mengithaht  thes  sia an  iro  muod  spanit 
1355 leth  gilesteo Than  im  that  lon  cumit 
1356 uvil  arƀitsam than  sea  is  thena  endi  sculun 
1357 sorgon gisehan Than  uuirđit  im  ser  hugi 
1358 the  sea  thesaro  uueroldes so filo  uuilleon  fulgengun 
1359 man an  iro  muodseƀon Nu  sculun  gi  im  that  men lahan 
1360 werian mid  uuordon all so  ik  iu nu giuuisean  mag 
1361 seggian suotlico  gisithos  mina 
1362 war  uuordon that  gi  thesaro  uueroldes nu forth 
1363 skulan  salt uuesan  sundigaro  manno 
1364 botian  iro  baludadi that  sea an  betera  thing 
1365 folk  farfahan endi  forlatan  fiondes  giuuerc 
1366 diuval  gidadi endi  suokean  iro  drohtines  riki 
1367 so  sculun  gi mid  iuuuon  leron  liudfolc  manag 
1368 wendian after  minon  uuilleon Ef  iuuuer than  auuirđit  huilic 
1369 farlatan  thia  lera  thia  hie lestian  scal 
1370 than  is  imo so  them  salte  them  man bi  seuues  stađe 
1371 wido  teuuirpit than  it te  uuihti ni  dog 
1372 ak  it  firio  barn  fuotun  spurnat 
1373 gumo an  greote So  uuirđit  them the  that  godes  uuord  scal 
1374 man marean ef  hie  im than  latit  is  muod tuehon 
1375 that  hie ni  uuellie mid  hluttru  hugiu te  heƀanrikie 
1376 spanan mid  is  spracu endi seggian  spel  godes 
1377 ak  uuenkit  thero  uuordo than  uuirthit  im  uualdand  gram 
1378 mahtig  muodag endi so samo  manno  barn 
1379 werthan  allon  them  irminthiodon 
1380 liudi alethid of  hie  is  lera ni  dog 
1381 so  sprac  hie thuo spahlico endi  sagda  spel  godes 
1382 lerian  thie  landes  uuard  liudi  sina 
1383 mid  hluttru  hugiu  Helithos  stuodun 
1384 gumo umbi  thena  godes  suno gerno suithuo 
1385 wer an  uuilleon  uuas  im  thero  uuordo  niud 
1386 thenkian endi  thagodun  gihordun  thero  thiedo  drohtin 
1387 seggian  eu  godes  eldibarnon 
1388 hetan  im  heƀanriki endi ti  them  helithon  sprak 
1389 ok  mag  ik  iu seggean  gisithos  mina 
1390 war  uuordon that  gi  thesaro  uueroldes nu forth 
1391 skulan  lioht uuesan  liudeo  barnon 
1392 fagar mid  firihon oƀar  folc  manag 
1393 wlitig endi  uunsam ni  mugun  iuuua  uuerc  mikil 
1394 bihelan uuerthan mid  huilicu  gi  sea  hugiu  cuthiat 
1395 than mer the  thiu  burh ni  mag  thiu an  berge  stet 
1396 hoh  holmcliƀu biholan uuerthan 
1397 wrisilik  giuuerc ni  mugun  iuuua  uuord than mer 
1398 an  thesaro  middilgard  mannon uuerthan 
1399 iuwa  dadi bidernid  Duot so  ik  iu  leriu 
1400 latan  iuuua  leoht  mikil  leodeon scinan 
1401 man  barnon that  sia  forstandan  iuuuan  muodseƀon 
1402 iuwa  uuerc endi  iuuuan  uuilleon endi  thes  uualdand  god 
1403 mid  hluttru  hugiu  himiliscan  fader 
1404 lovon an  thesan  liohte  thes  hie  iu  sulica  lera  forgaƀ 
1405 ne  scal  lioht  the  it  haƀit  liudeon dernian 
1406 te hardo bihullean ac  hie  it hoho  scal 
1407 an  seli settian that  thia gisehan  mugin 
1408 al  gihuilica  thia thar inne  sind 
1409 helith an  hallu than hald ni  sculun  gi  iuuua  helag  uuord 
1410 an  theson  landscepi  liudeon dernean 
1411 helithkunni forhelan ac  gi  it hoho  sculun 
1412 bredian  that  gibod  godes that  it  allaro  barno  gihuilic 
1413 ovar  al  thit  landscepi  liudi  forstandan 
1414 endi so gifrummean so  it an  furndagon 
1415 tulgo  uuisa  man  uuordun  gisprakun 
1416 than  sia  thena  aldan  eu  erlos  heldun 
1417 endi oc  sulicu suithor so  ik  iu nu seggean  mag 
1418 al  gumono  gihuilic  gode thienoian 
1419 the  it thar an  them  aldan  euue  gibiede 
1420 ne  uuaneat  gi  thes mit  uuihti that  ik bithiu an  thesa  uuerold  quami 
1421 that  ic  thena  aldan  euu irrean  uuillie 
1422 fellian an  theson  folke eftha  thero  furisagono 
1423 word uuiđeruuerpan  thia hir so  giuuara  mann 
1424 barliko  gibudun Er  scal  bethiu tefaran 
1425 himil endi  ertha  thia nu bihlidan  standad 
1426 er than  thero  uuordo  uuiht  biliƀe 
1427 unlestid an  theson  liohte  the  sia  theson  liudeon hier 
1428 warliko  gibudun Ni  quam  ik an  thesa  uuerold te  thiu 
1429 that  ik  feldi  thero  furisagono  uuord ac  ik  sea fullean  scal 
1430 okian endi niuuian  eldibarnon 
1431 these  folke te  frumu  That  uuas furn giscriƀan 
1432 an  them  aldan  euua  gi  hordun  it oft sprekean 
1433 word  uuisa  man so  huie so  that an  thesaro  uueroldi  giduot 
1434 that  he  ođerna  aldru  biniote 
1435 lif  bilosie  them  sculun  liudio  barn 
1436 doth adelean Than  uuilleo  ik  it  iu diopor nu 
1437 furthor bifahan so  huie so  ina thuru  fiondscepi 
1438 man uuider  ođerna an  is  muodseƀon 
1439 belgan an  is  breostun huand  sia  alla  gibruother  sind 
1440 salig  folc  guodes  sibbeon  bitengia 
1441 man mid  magscepiu than  uuirthit thoh  huie  ođron an  is  muode so  gram 
1442 lif  uueldi  ina bilosean of  hie  mohti gilestian so 
1443 than  is  hie san afehid endi  is  thes  ferahes  scolo 
1444 al  sulicas  urdeles so  thie  ander  uuas 
1445 the thuru  is  handmegin  hoƀda  bilosda 
1446 erl  ođerna Oc  is an  them  euue giscriƀan 
1447 war  uuordon so  gi  uuitun  alla 
1448 that  man  is  naiston niudlico  scal 
1449 minnion an  is  muode uuesan  is  magon  hold 
1450 gaduling  guod uuesen  is  geƀa  mildi 
1451 friehon  is  friundo  gihuena endi  scal  is  fiond haton 
1452 witharstandan  them mid  stridu endi mid  starcu  hugiu 
1453 werian uuiđar  uurethon Than  seggiu  ik  iu te  uuaron nu 
1454 fulliko for  theson  folke that  gi  iuuua  fiond  sculon 
1455 minnion an  iuuuon  mode so samo so  gi  iuuua  magas  duat 
1456 an  guodes  namon  Duot  im  guodes  filo 
1457 togian  im  hluttran  hugi  holda  treuua 
1458 liof uuiđar  iro  lethe  That  is  langsam  rad 
1459 man  gihuilicon so  is  muod te  thiu 
1460 flihan uuidar  is  fionde Than  motun  gi  thia  fruma egan 
1461 that  gi  muotun hetan  heƀancuninges  suni 
1462 is  blithi  barn Ni  mugun  gi iu  beteran  rad 
1463 winnan an  thesaro  uueroldi Than  seggiu  ik  iu te  uuaron oc 
1464 barn  gihuilicon that  gi ni  mugun mid  gibolganu  hugiu 
1465 iuwa  guodes  uuiht te  godes  huson 
1466 waldand forgeƀan that  it  im  uuirđig  si 
1467 te antfahanne so languo so  thu  fiondscipes  uuiht 
1468 othar  manne  inuuid  hugis 
1469 er  scalt  thu  thi simla gisuonean uuiđ  thena  sacuualdand 
1470 gimodi gimalon sithor  maht  thu  međmos  thina 
1471 te  them  godes  altere giƀan than  sind  sia  them  guodon  uuertha 
1472 hevankuning Mer  sculun  gi after  is  huldi thionon 
1473 god  uuilleon fulgangan than  ođra  Iuđeon  duan 
1474 ef  gi  uuilleat egan  euuan  riki 
1475 sinlif sehan Oc  scal  ik  iu seggean noh 
1476 hwo  it thar an  them  aldon  euue  gibiudit 
1477 that  enig  erl  athres  idis ni  bisuike 
1478 wif mid  uuammu Than  seggiu  ik  iu te  uuaron oc 
1479 that thar  mann  is  siuni  mugun suitho forledean 
1480 an  mirki  menn ef  hie  latid  ina  is  muod spanan 
1481 that  hie  hit  biginne  thera gernean  thiu  im gigangan ni  scal 
1482 than  haƀit  hie an  im  selƀon san  sundea  geuuarahta 
1483 heftian an  is  herten  helliuuiti 
1484 ef thann  thena  man  is  siun  uuliti  uuili eftha  is  suiđra  hand 
1485 farledian  is  liđo  huilic an  lethan  uueg 
1486 than  is  erlo  gihuem  ođer  betera 
1487 firihos  barno that  hie  ina fram  uuerpe 
1488 endi  thena  liđ  lose af  is  lichomon 
1489 endi  ina ano  cume up te  himile 
1490 than  hie so mid  allon te  them  inferne 
1491 hwervan mid so  helon an  helligrund 
1492 than  menit  thiu  lefhed that  enig  liudeo ni  scal 
1493 farfolgon  is  friunde ef  hie  ina an  firina  spanit 
1494 swas  man an  saca than ni  si  hie  im io so suitho an  sibbean  bilang 
1495 iru  magscepi so  mikil ef  hie  ina an  morth  spenit 
1496 bedian  baluuuerko  betera  is  im than  ođer 
1497 that  he  thena  friund fon  im ferr  faruuerpe 
1498 mithan  thes  mages endi ni  hebbie thar  eniga  minnea tuo 
1499 that  hie  muoti  eno uup gistigan 
1500 hoh  himilriki than  sia  hella  githuing 
1501 bred  balouuiti  bethia  gisuokean 
1502 uvil  araƀeđi Oc  is an  them  euua giscriƀan 
1503 war  uuordon so  gi  uuitun  alla 
1504 that  mithe  mennethos  mancunneas  gihuilic 
1505 ne  forsuerie  ina  selƀon huand  that  is  sundea te  mikil 
1506 farledian  liudeo te  filo an  lethan  uueg 
1507 than  uuilliu  ik  iu eft seggean than san ni  suerie 
1508 enig  ethstaf  eldibarno 
1509 bi  himile  them  hohon huand  that  is  thes  herren  stuol 
1510 bi  erthu thar undar huand  that  is  thes  alouualdan 
1511 fagar  fuotscamil  enig  firio  barno 
1512 ne  suerie bi  is  selƀes  hoƀde huand  hie ni  mag thar  suart  huit 
1513 enig  harr giuuerkean neuuan so  it  thie  helago  god 
1514 markon  magti Bethiu  sculun  gi mithan  filo 
1515 erl  ethuuordo so  huie so  it ofto  duot 
1516 so  uuirđit  is simla  uuirsa huand  hie  im giuuardon ni  mag 
1517 bethiu  scal  ik  iu nu te  uuaron  uuordon gibiodon 
1518 that  gi ne  sueran  suithron  ethos 
1519 mero mid  mannon neuan so  ik  iu mid  minon hier 
1520 switho uuarlico  uuordon  gebiudu 
1521 ef  man  huem  saca  suokie  hi  seggie  that  uuara 
1522 kwethan ia ef  it  si  gehe  thes thar  uuar  ist 
1523 kwethan nen ef  it  late  im  genuog an  thiu 
1524 so  huat so  is  mer oƀar  that  man  gifrummiat 
1525 so  cumit  it  al fan  uƀile  eldibarnon 
1526 that  erl thuru  untreuua  ođres ni  uuili 
1527 word giloƀean Than  seggiu  ik  iu te  uuaren oc 
1528 hwo  it thar an  them  aldon  euue  gebiudit 
1529 so  huie so  ogun  ginimit  ođres  mannes 
1530 losian af  is  lichamen eftha  is  lithio  huilican 
1531 that  hie  it eft mid  is  selƀes  scal san angeldan 
1532 mid  gilicon  lithon Than  uuilliu  ik  iu leran nu 
1533 that  gi so ni  uuerkean  uuretha  dadi 
1534 ak that  gi thuru  odmodi  all  githoloian 
1535 witan endi  uuammes so  huat so  man  iu an  thesaro  uueroldi  giduo 
1536 don  allaro  manno  gihuilic  adron  manne 
1537 fruma endi  gifuori so  hie  uuillie that  im  firio  barn 
1538 god angegin  duon Than  uuirđit  im  god  mildi 
1539 liudi so  huilicon so  that lestean  uuili 
1540 eron  gi  arma  man  deleat  iuuuan  oduuelon 
1541 undar  thero  thurftigan  thiod ne  ruokeat hueđer  gi  thes  enigan  thanc  antfahan 
1542 eftha  lon an  thesaro  lehnun  uueroldi ac  huggeat te  iuuuon  lieƀon  herren 
1543 the  giƀono te  gelde that  sia  iu  god  lono 
1544 mahtig  mundboro so  huat so  gi  is thuru  is  minnea  duat 
1545 ef  thu than geƀoian  uuili  guodon  mannon 
1546 fagar  fehoscattas thar  thu  thi eft  frumono  hugis 
1547 mer antfahan te  hui  haƀis  thu  thes  eniga  mieda fan  gode 
1548 eftha  lon an  theson  is  liohte huand  thit  is  lehni  fehu 
1549 so  ist  thes  alles  gihuat so  thu  ođron  giduos 
1550 liudi te  lioƀe thar  thu  thi  hugis eft  gilic neman 
1551 the  uuordo endi  thero  uuerco te  hui  uuet  thi  thes  usa  uualdand  thanc 
1552 the  thu  thin so  bifilihis endi  antfahis eft than  thu  uuili 
1553 iuwa  ođuuelon  giƀat  gi  them  mannon  the  ina  iu an  thesaro  uueroldi ne  lonon 
1554 endi  ruomot te  iuuues  uualdandes  rikea 
1555 te  hlud ne  duo  thu  it than  thu mid  thinon  handon  bifelehes 
1556 thin  elimosina  them  armon  manne ac  duo  im thuru  odmodian  hugi 
1557 gern thuru  godes  thanc than  muos$  $thu eft  geld niman 
1558 switho  lioflic  lon thar  thu  is lango  bitharft 
1559 fagar  frumono So  huat so  thu  is so thuru  ferehtan  hugi 
1560 darno  gidelis so  is  uson  drohtina  uuerth 
1561 ne  galpo  thu for  thinon  geƀan te suithuo  enig  gumono ni  scal 
1562 that  siu  im thuru  that  idila  hruom eft ni  uuerthe 
1563 lethliko farloran Than  thu  scalt  lon niman 
1564 for  godes  ogon  guodaro  uuerco 
1565 ok  scal  ik  iu gibiodan than  gi  uuelleat ti  bedu hnigan 
1566 endi  uuelleat te  iuuuon  herren  helpono biddean 
1567 that  hie  iu  alate  lethes  thinges 
1568 the  sacono endi  thero  sundea  thia  gi  iu  selƀon hir 
1569 wreth  giuuirkeat that  gi  it than for  ođron  uuerodo ni  duat 
1570 ne  mareat  it for  menigi that  iu  thes  man ni  loƀon 
1571 ne  diurean  thero  dadi that  gi  iuuues  drohtines  gibed 
1572 thurh  that  idila  hrom  all ni  forliesan 
1573 ak than  gi  uuellean te  iuuuon  herren  helpono biddean 
1574 thiggian thiolico  thes  iu  is  tharf  mikil 
1575 that  iu  sigidrohtin  sundeono  tuomie 
1576 than  duot  gi  that so darno thoh  uuet  it  iuuua  drohtin  self 
1577 helag an  himile huand  im biholen  eouuiht 
1578 word  uuerco  Hie  latit  it than  all giuuerthan so 
1579 so  gi  ina than  biddeat than  gi te  bedu  hnigat 
1580 mid  hluttru  hugiu  Helithos  stodun 
1581 gumo umbi  thena  godes  suno gerno suuitho 
1582 wer an  uuilleon  uuas  im  thero  uuordo  niud 
1583 thenkian endi  thagodun  uuas  im  tharf  mikil 
1584 that  sia  that eft  gihugdin  that  im  that  helage  barn 
1585 an  thena  formon  sith  filo mid  uuordon 
1586 torht  gitalda Thuo  sprac  im eft  en  thero  tuelifio angegin 
1587 glau  gumono te  them  godes  barne 
1588 herro  thie  guodo  quat$  $hie  us  is  thinera  huldi  tharf 
1589 te giuuirkeanne  thinan  uuilleon endi  thinero  uuordo so self 
1590 al  barno  best that  thu  us bedon  leras 
1591 jungaro  thina so  Iohannes  duot 
1592 diurlik  doperi  dago  gihuilikes 
1593 is  uuerod mid  is  uuordon huo  sia  uualdand  sculun 
1594 god gruottean  Duo  thina  iungron so self 
1595 rihtian  us  that  giruni Thuo  habda eft  thie  rikeo  garo 
1596 san aftar  thiu  suno  drohtines 
1597 god  uuord angegin Than  gi  god  uuillean  quat$  $hie 
1598 wer mid  iuuuan  uuordon  uualdand gruottean 
1599 al  kuningo  craftigoston than  quethat  gi so  ik  iu  leriu 
1600 pater noster  Fadar  ist  usa  firio  barno 
1601 thu  bist an  them  hohen  himilo  rikie 
1602 wihian  si  thin  namo  uuordu  gihuilicu 
1603 kuman  thin  craftiga  riki 
1604 werthan  thin  uuilleo oƀar  thesa  uuerold  alla 
1605 so samo an  erđu so thar uppe  ist 
1606 an  them  hohon  himilo  rikie 
1607 gevan  us  dago  gihuilices  rad  drohtin  thie  guodo 
1608 thin  helaga  helpu endi  alat  us  heƀanes  uuard 
1609 manag  mennsculdio all so  uui  ođron  mannon  duan 
1610 ne  lat  us farledean  letha  uuihti 
1611 so forth an  iro  uuilleon so  uui  uuirdiga  sind 
1612 ak  hilp  us uuiđar  allon  ubilon  dadeon 
1613 so  sculun  gi biddean than  gi the  bedu  hnigat 
1614 wer mid  iuuuon  uuordon that  iu  uualdand  god 
1615 leth  alate an  liudcunne 
1616 ef  gi than  uuelliat alatan  liudeo  gihuilicon 
1617 the  sacono endi  thero  sundiono  thie  sia uuid  iu  selƀon hier 
1618 wreth  giuuirkeat than  alatit  iu  uualdand  god 
1619 fadar  alomahtig  firinuuerc  mikil 
1620 manag  mennsculdeo Ef  iu than  uuirdit  iuuua  muod te  starc 
1621 that  gi ni  uuelliat  ođron  erlon alatan 
1622 wer  uuamdadi thann ni  uuil  iu oc  uualdand  god 
1623 grimwerk forgeƀan ac  gi  sculun  is  geld niman 
1624 switho  lethlic  lon te  langero  huilo 
1625 al  thes  unrehtes  thes  gi  ođron hier 
1626 lestian an  theson  leohte endi than uuiđ  liudeo  barn 
1627 the  saca ne  gisuoniat er  gi an  thena  sith  faran 
1628 wer fan  thesaro  uueroldi Oc  scal  ik  iu te  uuaron seggean 
1629 hwo  gi lestean  sculun  lera  mina 
1630 than  gi  iuua  fastunnea frummean  uuellean 
1631 minson  iuuua  mendadi thann ni  duot  gi  that ti  managon  cuth 
1632 ak  mithat  is for  ođron  mannon thoh  uuet  mahtig  god 
1633 waldand  iuuuan  uuilleon thoh  iu  uuerod  ođar 
1634 liudi  barn ne  loƀon  Hie  gildiđ  is  iu  lon after  thiu 
1635 iuwa  helag  fader an  himilrikie 
1636 the  gi  im mid  sulicon  ođmuodie  erlos  thionot 
1637 so ferehtlico under  theson  folke Ne  uuelleat  fihu uuinnan 
1638 erl an  unreht ac  uuirkeat upp te  gode 
1639 man after  miedu  that  is  mera  thing 
1640 than  man hier an  erthu  odag  libbe 
1641 weroldskat  giuuono Ef  gi  uuelleat  minon  leron horean 
1642 than ni  samnođ  gi hier  sinc  mikil  siluƀres  goldes 
1643 an  thesaro  middilgard  methomhordes 
1644 hwand  it  rotot hier an  roste endi  reginthieƀos  forstelat 
1645 wurm  auuerdiat  uuirthit  that  giuuadi forslitan 
1646 tegangan  thie  golduuelo  Lesteat  iuuua  guodun  uuerc 
1647 samnon  iu an  himile  horth  that  mera 
1648 fagar  fehuscattos  that ni  mag  iu  enig  fiond beniman 
1649 anwendian huand  thie  uuelo  stendit 
1650 garu  iu tegegnes so  hues so  gi  guodes tharod 
1651 an  that  himilriki  horđes  gisamnođ 
1652 helith thuru  iuuua  handgeƀa endi  hebbeat tharod  iuuuan  hugi fasto 
1653 hwand thar  ist  alloro  manno  gihues  muodgithahti 
1654 hugi endi  herta thar  is  horth  ligit 
1655 sink  gisamnod gio so  salig  mann 
1656 the  mugi an  thesaro  bredun  uuerold  bethiu athengian 
1657 ge that  hie an  thesaro  erthu  odag  libbie 
1658 an  allon  uueroldluston  uuese gie oc  uualdand  gode 
1659 te  thanke  githiono ac  hie  scal  allaro  thingo  gihues 
1660 simbla  ođer  hueder  enn forlatan 
1661 eftha  lusti  thes  lichamen eftha  lif  euuig 
1662 bethiu ni  gornot  gi umbi  iuuua  gigeruui ac  huggeat te  gode fasto 
1663 ne  mornot an  iuuuan  muode  huat  gi eft an  morgan  sculin 
1664 etan eftha drincan eftha an hebbean 
1665 wer te  giuuadie  it  uuet  all  uualdand  god 
1666 hwe  thia  bithurƀun  thia  im hier  thienot uuel 
1667 folgon  iro  frahon  uuilleon Huat  gi  that be  theson  fuglon  mugun 
1668 warliko undaruuitan  thia hier an  thesaro  uueroldi  sind 
1669 faran an  feđerhamon  sia ni  cunnun  enig  fihu uuinnan 
1670 thoh  giƀiđ  im  drohtin  god  dago  gihuilikes 
1671 helpa uuidar  hungre Oc  mugun  gi an  iuuuon  hugi marcon 
1672 wer umbi  iuuua  giuuadi huo thar  uurti  sind 
1673 fagaro gifratohod  the hier an  felde  stat 
1674 berhtliko  gibloit ni  mohta  thie  burgo  uuard 
1675 Salomon  thie  cuning  thie  haƀda  sinc  mikil 
1676 methomhord  mest  thero  thie gio  man  ehti 
1677 welo giuunnan endi  allaro  giuuadio  cust 
1678 thoh ni  mohta  hie an  is  liƀa thoh  hie  haƀdi  alles  theses  landes  giuuald 
1679 awinnan  sulic  giuuadi so  thiu  uurt  haƀit 
1680 the hir an  felde  stet fagoro  gigeruuit 
1681 lilli mid so  lioƀlicu  bluomen  ina  uuadit  thie  landes  uualdand 
1682 her fan  heƀanes  uuange  Merr  is  im thoh umbi  thit  helitho  cunni 
1683 liudi  sind  im  leoƀrun  mikilo  thie  hie  im an  them  lande  giuuarahta 
1684 waldand an  uuilleon  sinan Bithiu ne  thurƀun  gi umbi  iuuua  giuuadi sorgon 
1685 ne  grornot  gi umbi  iuuua  gigeruui te suitho  god  uuilit  is  alles radan 
1686 helpan fan  heƀanes  uuange ef  gi  uuelleat after  is  huldi thionon 
1687 geron  gi simla erist  thes  godes  rikies endi than  duot after  them  is  guodun  uuercon 
1688 romon  gi  rehtaro  thingo thann  uuil  iu  thie  rikeo  drohtin 
1689 gevon mid  allaro  guodo  gihuilikon ef  gi  im thus fulgangan  uuelleat 
1690 so  ic  iu te  uuaron hier  uuordon  seggiu 
1691 ne  sculun  gi  enigon  man  unrehtes  uuiht 
1692 dervi adelean huand  thie  duom eft  cumiđ 
1693 ovar  thena  selƀon  mann thar  it  im te  sorgon  scal 
1694 werthan  them te  uuitie  thie hier mid  is  uuordon  gisprikit 
1695 unreht  ođron  that  iuuuar  enig ni  dua 
1696 gumo an  theson  gardon  geldes eftha  copes 
1697 that  hie  unreht  gimet  ođron  manne 
1698 menful  maco huand  it simbla muotian  scal 
1699 erl  gihuilicon  sulic so  hie  it  ođron  giduot 
1700 so  cumit  it  im eft tegegnes thar  hie gerno ni  uuili 
1701 sehan  is  sundiun Oc  scal  ik  iu seggean noh 
1702 hwar  gi  iu uuardon  sculun  uuiti  mesta 
1703 menwerk  manag te  hui  scalt  thu  enigan  mann besprekean 
1704 brothar  thinan that  thu under  is  brauuon  gisehes 
1705 halm an  is  ogon endi gihuggean ni  uuili 
1706 the  suaran  balcon  the  thu an  thinero  siuni  haƀis 
1707 hard  trio endi  heƀig  Lat  thi  that an  thinan  hugi fallan 
1708 hwo  thu  thena  erist  aloseas than  sciniđ  thi  leoht beforan 
1709 oga  uuerthat  thi giopanod thann  mah$  $thu after  thiu 
1710 swas  mannes  giseon sithor gibuotean 
1711 helian an  is  hoƀde So  mag  that an  is  hugi  mera 
1712 an  thesaro  middilgard  manno  gihuilicon 
1713 wesan an  thesaro  uueroldi that  hie hier  uuammes  giduot 
1714 than  hie  ahtoie  ođres  mannes 
1715 saka endi  sundea endi  haƀit  im  selƀo  mer 
1716 firinwerk gifrumid Ef  hie  uuil  is  fruma lestian 
1717 than  scal  hie  ina  selƀon err  sundiono tuomian 
1718 leth  uuerco loson sithor  mah  hie mid  is  lerun uuerthan 
1719 helith te  helpu sithor  hie  ina  hlutteran  uuet 
1720 sundia  sicoran Ne  sculun  gi  suinon teforan 
1721 iuwa  merigriotun macon eftha  methmo  gistriuni 
1722 helag  halsmeni huand  sia  it an  horo  spurnat 
1723 sulwian  it an  sande ne  uuitun  subres  gisceth 
1724 fagar  fratoho  Sulic  sind hier  folc  manag 
1725 the  iuuua  helag  uuord horean ni  uuilliat 
1726 fulgangan  godes  lerun ne  uuitun  guodes  gisceth 
1727 ak  sind  im  laria  uuord  lioƀara  micilo 
1728 umbithervi  thing thanne  thiodgodes 
1729 werk endi  uuilleo Ni  sind  sia  uuirđiga thann 
1730 that  sia  gihorean  iuuua  helag  uuord ef  sia  is ni  uuelliat an  iro  hugie thenkean 
1731 linon lestean  Them ni  seggian  gi  iuuaro  lerun  uuiht 
1732 that  gi  thia  spraka  godes endi  spell  managa 
1733 ne  forliesat an  them  liudeon  the thar ne  uuelleat giloƀean tuo 
1734 war  uuordo Oc  sculun  gi  iu uuardon  filo 
1735 list under  theson  liudeon thar  gi after  theson  lande  farat 
1736 that  iu  thia  luggiun ni  mugin  lerand bisuikan 
1737 mid  uuordon mid  uuercon  Sia  cumat an  sulicon  giuuadeon te  iu 
1738 fagar  fratohon thoh  hebbeat  sia  fegnian  hugi 
1739 the  mugun  gi san antkennean so  gi  sia cuman  gisehat 
1740 he  sprekat  uuislic  uuord thoh  iro  uuerc ni  dugin 
1741 the  thegno  githahti Huand  gi  uuitun that io an  thornon ni  sculun 
1742 winberi uuesan eftha  uuelen  eouuiht 
1743 fagar  fruhteo oc  figun ni  lesat 
1744 helith an  hiopon  That  mugun  gi underhuggean uuel 
1745 that iu  thie  uƀilo  bom thar  hie an  erthu  sted 
1746 god  uuastom ni  giƀit  it oc  god ni  giscuop 
1747 that  thie  guodo  bom  gumono  barnon 
1748 beran  biteres  uuiht ac  cumid fan  allaro  bomo  gihuilicon 
1749 sulik  uuastom te  thesaro  uueroldi so  im fan  is  uurtion  gidregit 
1750 eftha  bereht eftha  bitter  That  menit thoh  briosthugi 
1751 manag  muodsebon  manno  cunneas 
1752 hwo  allaro  erlo  gihuilic  ogid  selƀo 
1753 meldon mid  is  muthu  huilikan  hie  muod  haƀit 
1754 hugi umbi  is  herta  thes ni  mag  hie forhelan  giouuiht 
1755 ak  cumit fan  them  uƀilon  man  inuuidradas 
1756 bittar  balospraca  sulic so  hie an  is  brioston  haƀit 
1757 heftian umbi  is  herta Simla  is  hugi  cuthid 
1758 is  uuilleon mid  is  uuordon endi oc  is  uuerc after  thiu 
1759 so  cumit fon  them  guodon  man  glau  anduurdi 
1760 wislik fan  is  giuuittea that  hie simla mid  is  uuordu  gisprikit 
1761 man mid  is  muthu  sulic so  hie an  is  mode  haƀit 
1762 hord umbi  is  herta Thanan  cumat  thia  helagun  lera 
1763 switho  uunsam  uuord endi  sculun  is  uuerc after  thiu 
1764 thiod githihan  thegnon  managon 
1765 werthan te  uuillien all so  it  uualdand  self 
1766 god  mannon  forgibit  god  allmahtig 
1767 himilisk  herro huant  sia ano  is  helpa ni  mugun 
1768 mid  uuordon mid  uuercon  uuiht athengean 
1769 god an  theson  gardon Bithiu  sculun  gumono  barn 
1770 an  is  enes  craft  alla giloƀean 
1771 ok  scal  ik  iu uuesan huo hier  uuegos  tuena 
1772 liggian an  thesom  liohte  thia  farat  liudeo  barn 
1773 al  irminthiod  thera  is  ođer san 
1774 wid  strata endi  bred  farit  sia  uuerodes  filo 
1775 mankunni  manag huand  sia tharod  iro  muod  spanit 
1776 weroldlust  uueros  thiu an  thia  uuirsun  hand 
1777 liudi  ledit thar  sia te  farlora  uuerthat 
1778 helith an  hellia thar  ist  het endi  suart 
1779 egislic an innan  othi  ist tharod te faranne 
1780 eldibarn thoh  it  im at  them  endie ni  dugi 
1781 than  ligit eft  oder  engera  mikilu 
1782 weg an  thesaro  uueroldi  farit  ina  uuerodes  liut 
1783 faho  folcscepi ne  uuelleat  ina  firio  barn 
1784 gern gangan thoh  hie te  guodes  rikie 
1785 an  that  euuiga  liƀ  erlos  ledie 
1786 than  nimat  gi  iu  thena  engean thoh  hie so  othi ni  si 
1787 firihos te faranne thoh  scal  hie te  frumu uuerthan 
1788 so  hue so  ina  thurugengit so  scal  is  geld niman 
1789 switho  langsam  lon endi  lif  euuig 
1790 diurlik  drom Io  gi  thes  drohtin  sculun 
1791 waldand biddean that  gi  thena  uueg  muotin 
1792 fan foran antfahan endi forth thuru$ $gangan 
1793 an  that  godes  riki  Hie  ist  garo simla 
1794 withar  thiu ti gebanne the  man  ina gerno  bidit 
1795 fergon  firio  barn  Suokeat  fader  iuuuan 
1796 up te  them  euuinom  rikie than  motun  gi  ina after  thiu 
1797 te  iuuuero  frumu findan  Kuthiat  iuuua  fard tharod 
1798 an  iuuues  drohtines  doron thann  uuerthat  iu antduan after  thiu 
1799 himilporta anthlidan that  gi an  that  helago  leoht 
1800 an  that  godes  riki gangan  muotun 
1801 od sehan Oc  scal  ik  iu seggean noh 
1802 for  theson  uueroda  allon  uuarlic  bilithi 
1803 that  allaro  liudio so  huilic so  thessa  mina  lera  uuili 
1804 haldan an  is  herten endi  uuil  iro an  is  hugie thenkian 
1805 lestian  sia an  theson  lande  thie gilico  duot 
1806 wis  manne  thie  giuuit  haƀit 
1807 horsk  hugiscefti endi  husstedi  kiusit 
1808 an  fastaro  foldun endi an  felis uppan 
1809 weg  uuirkit thar  im  uuind ni  mag 
1810 wag  uuateres  strom  uuiht gitiunean 
1811 ak  mah  im thar uuid  ungiuuideron  allon standan 
1812 an  them  filisa uppan huand  it so fasto  uuarth 
1813 stellian an  them  stene  anthaƀit  it  thiu  stedi nithana 
1814 wrethian uuiđer  uuinde that  it uuikan ni  mag 
1815 so  duot eft  manno so  huilic so  theson  minon ni  uuili 
1816 lera horean  thero lestian  uuiht 
1817 so  duot  hie  unuuison  erle gilico 
1818 ungiwittig  uuere  the  im bi  uuatares  stađe 
1819 an  sande  uuili  selihus uuirkean 
1820 that  it  uuestroni  uuind endi  uuago  strom 
1821 seouthia  teslahat ni  mag  im  sand endi  griot 
1822 wrethian uuid  them  uuinde ac  uuirthit teuuorpan thanan 
1823 fallan an  them  fluode huand  it an  fastaro 
1824 ertha gitimbrid So  scal  allaro  erlo  gihuilikes 
1825 werk githihan uuider  thiu  thiu  hie  thesa  mina  uuord  frumit 
1826 helith  helag  gibod Thuo  bigunnun an  iro  hugie uundron 
1827 meginfolk  mikil  gihordun  mahtiges  godes 
1828 lioflik  lera ne  uuarun an  then  lande  giuuono 
1829 that  sia gio fan  sulicon er seggean  gihordin 
1830 word eftha  uuercon  Forstuodun  uuisa  man 
1831 that  hie so  lerda  liudeo  drohtin 
1832 war  uuordon so  hie  giuuald  habda 
1833 al  them ungilico  thia thar an  erdagon 
1834 undar  them  liudscepie  lerand  uuarun 
1835 akiosan under  them  cunnie ni  habdun  thia  Cristes  uuord 
1836 gimako mid  mannon  thea  hie for  thero  menigi  gisprak 
1837 biodan uppan  them  berge  Hie  im thuo  bethiu  bifalah 
1838 te giseggeanne  sinon  uuordon 
1839 hwo  man  himilriki gihalon  scoldi 
1840 widbred  uuelon ia  hie  im  giuuald  forgaf 
1841 that  sia  muostin heliean  halta endi  blinda 
1842 liudi  lefhedi  legarbed  manag 
1843 swar  suhti iac  hie  im  selƀo  gibod 
1844 that  sia at  enigon  man  meda ni  namin 
1845 diuri  methmos  Gihuggiat  gi  quat$  $hie huand  iu  ist  thiu  dad cuman 
1846 the  giuuit endi  that  uuisdom endi  iu  thia  giuuald  forgiƀit 
1847 al  firio  fader so  gi  sia ni  thurƀun mid  enigon  fehe copan 
1848 median mid  enigon  methmon So  uuesat  gi  iro  mannon forth 
1849 an  iuuuon  hugisceftion  helpono  milda 
1850 lerian  gi  liudio  barn  lansamna  rad 
1851 fruma forthuuardes  firinuuerc  lahat 
1852 swar  sundea Ne  latat  iu  siluƀar  gold 
1853 wiht  thes  uuirthi that  it gio an  iuuua  giuuald  cume 
1854 fagar  fehoscattos  it ni  mag  iu te  enigaro  frumu huerigin 
1855 werthan te  enigon  uuilleon Ni  sculun  gi  giuuades than  mer 
1856 erl egan neuuan so  gi than an hebbean 
1857 gumo te  gigereuue than  gi gangan  sculun 
1858 an  that  gimang innan  gi umbi  iuuuana  meti ni  sorogot 
1859 lango umbi  iuuua  lifnara huand  thena  leriand  sculun 
1860 fodian  that  folcscepi  thes  hie  im te  frumu  uuerthe 
1861 lioflik  lones  the  hie  them  liudeon  sagit 
1862 wirthig  ist  thie  uuarihtio that  man  ina uuel  fuodie 
1863 the  man mid  muosu  the so  managaro  scal 
1864 seola bisuorgon endi an  thena  sith spanan 
1865 gest an  godes  uuang  That  is  grotara  thing 
1866 that  man bisorgon  scal  seola  managa 
1867 hwo  man  thia  bihalde te  heƀanrikie 
1868 than  man  thena  lichamon  liudeo  barno 
1869 mos  bimurnie Bithiu  man  scal 
1870 haldan  thena holdlico  the  im te  hebanrikie 
1871 the  uueg  uuisit endi  ina  uuamscathon 
1872 fiund  uuitfahit endi  firinuuerc  lehit 
1873 swar  suuara  sundiun Nu  ik  iu sendean  scal 
1874 aftar  theson  landscepie so  lamb under  uuluos 
1875 so  sculun  gi undar  iuuua  fiond faran under  filo  thiodo 
1876 undar  mislica  man  Hebbeat  iuuuan  muod uuider  them 
1877 so  glauuan tegegnes so samo so  thie  gelouuo  uurm 
1878 nadra  thiu  feha thar  siu  iro  nihtscipies 
1879 witon  uuanid that  man  iu under  them  uuerode ni  mugi 
1880 biswikan an  them  siđe For  thiu  gi sorgon  sculun 
1881 that  iu  thia  man ni  mugin  muodgithahti 
1882 willio auuendan  Uuesat  iu so  giuuara uuidar  thiu 
1883 with  iro  fecnon thar so  man uuidar  fiondon  scal 
1884 than  uuesat  gi eft an  iuuuon  dadeon  dubon  gilica 
1885 hebbian uuid  erlo  gihuena  enualdan  hugi 
1886 mildi  muodsebon that thar  man 
1887 thurh  iuuua  gidadi bidrogan ni  uuerthe 
1888 biswikan thuru  iuuua  sundea Nu  sculun  gi an  thena  sith faran 
1889 an  that  arundi thar  sculun  gi  arbedies so  filo 
1890 tholon under  thero  thioda endi  githuing so samo 
1891 manag endi  mislic huand  gi an  minon  namon 
1892 the  liudi  lerat Bithiu  sculun  gi thar  lethes  filo 
1893 for  uueroldcuningon  uuities anfahan 
1894 oft  sculun  gi thar for  rikie thuru  thius  min  rehtun  uuord 
1895 bindan standan endi  bethiu githolon 
1896 ge  hosc gi  harmquidi umbi  that ni  latat  gi  iuuuan  hugi tuiflean 
1897 sevo  suicandian  gi ni  đurbun an  enigan  sorgon uuesan 
1898 an  iuuuon  hugie huergin thann  iu  man for  thiu  heri forth 
1899 an  thena  gastseli gangan  hetit 
1900 hwe  gi  im thann tegegnes  sculun  guodero  uuordo 
1901 spahliko gisprecan huand  iu  thiu  spahed  cumit 
1902 helpa fon  himile endi  sprikit  thie  helago  gest 
1903 mahtig fan  iuuuon  muthe Bithiu ni  andradat  gi  iu  thero  manno  nith 
1904 ne  fortiat  iro  fiondscepi thoh  sia  hebbean  iuuues  ferhes  giuuald 
1905 that  sia  mugin  thena  lichamon  libu biniotan 
1906 aslahan mid  suerdu thoh  sia  thero  seolun ni  mugun 
1907 wiht auuerdian  Andradat  iu  uualdand  god 
1908 forhtian  fader  iuuuan  frummeat gerno 
1909 is  gibodscipi huand  hie  habit  bethies  giuuald 
1910 liudi  liƀes endi oc  iro  lichamen 
1911 jak  thera  seolun so self ef  gi  iuuua an  them  sithe tharod 
1912 farliosan thuru  thesa  lera than  muotun  gi  sia eft an  them  liohte  godes 
1913 biforan findan huand  sia  fader  iuuua 
1914 haldan  helag  god an  himilrikie 
1915 ne  cumat  thia  alla te  himile  thia  the hier  hropat te  mi 
1916 man te  mundburd  Managa  sind  thero 
1917 the  uuelliat  allaro  dago  gihuilikes te  drohtine hnigan 
1918 hropan thar te  helpu endi  huggiat an  ođer 
1919 wirkian  uuamdadi ni  sind  im than  thiu  uuord  fruma 
1920 ak  thia  muotun huerban an  that  himiles  lioht 
1921 gangan an  that  godes  riki  thia  thes  gerna  sint 
1922 that  sia hier  gifrummean  fader  alouualden 
1923 werk endi  uuilleon  Thia ni  thurbun mid  uuordon so  filo 
1924 hropan te  helpu huand  thie  helago  god 
1925 witan  allaro  manno  gihues  muodgithahti 
1926 word endi  uuilleon endi  gildit  im  is  uuerco  lon 
1927 bethiu  sculun  gi sorgon than  gi an  thena  sith  faran 
1928 hwo  gi  that  arundi ti  anthia  bebrengiat 
1929 than  gi lithan  sculun after  theson  landscipie 
1930 wido after  thesaro  uueroldi all so  iu  uuegos  lediat 
1931 bred  strata ti  burg simla  kiosat  gi  iu  thena  beston san 
1932 man undar  thero  menigi endi  cuthiat  im  iuuuan  muodseƀon 
1933 war  uuordon Ef  sia than  thes  uuirdiga  sind 
1934 that  sia  iuuua  guodun  uuerc gerno lestean 
1935 mid  hlutturu  hugiu thanne  gi  them  huse mid  im 
1936 wonon an  uuilleon endi  im uuela  lonot 
1937 geldan  im mid  guodu endi  sia ti  gode  selbon 
1938 word  giuuihat endi  seggeat  im  uuissan  fridu 
1939 helag  helpa  hebancuninges 
1940 ef  sia than so  saliga thuru  iro  selƀaro  dad 
1941 werthan ni  muotun that  sia  iuuua  uuerc frummean 
1942 lestian  iuuua  lera than  gi fan  them  liudeon san 
1943 faran fan  them  folke endi  thie  iuuua  fritho  huiriƀit 
1944 eft an  iuuuer  selbaro  sith endi  latat  sia mid  sundeon forth 
1945 mid  baluuuercun buon endi  suokeat  iu  burg  ođra 
1946 mikil  manno  uuerod endi ni  latat  thes  melmes  uuiht 
1947 folgon an  iuuuon  fuoton thanan the  man  iu antfahan ni  uuili 
1948 ak  scuddeat  it fon  iuuuon  scuohon that  it  im eft te  scamu  uuerthe 
1949 the  uueroda te  giuuitscipie that  iro  uuillio ni  dog 
1950 than  seggiu  ik  iu te  uuaron so huann so  thesu  uuerold  endiot 
1951 endi  the  mario  dag oƀar  man  farit 
1952 that thann  Sodomaburg  thiu her thuru  sundeun  uuarth 
1953 an  afgrundiun  eldes  craftu 
1954 fiur bifallan that  thiu thanne  habit  friđu  meran 
1955 mildi  mundboron than  thia  man  egin 
1956 the  iu hier  uuiđaruuerpat endi ni  uuelliat  iuuua  uuord frummean 
1957 so  huie so  iu than  antfahit thuru  ferehtan  hugi 
1958 thurh  mildean  muod so  haƀit  minan forth 
1959 willio  giuuarahtan endi oc  uualdand  god 
1960 andfahan  fader  iuuuan  firio  drohtin 
1961 riki  radgebon  thena  the  all  reht  bikann 
1962 witan  uualdand  self endi  uuilleon  lonot 
1963 gumo  gihuilicon so  huat so  hie her  guodes  geduot 
1964 thoh  hie thuru  minnea  godes  manno  huilicon 
1965 willian  forgeƀe  uuatares drincan 
1966 that  hie  thurftigon  man  thurst  gihelie 
1967 kald  brunnen  Thesa  quidi  uuerthat  uuara 
1968 that iu ni  biliƀit  hie  thes  lon  sculi 
1969 for  godes  ogon  geld antfahan 
1970 meda  managfalda so  huat so  hie  is thuru  mina  minnea  giduot 
1971 so  huie so  mi than  forlognit  liudo  barno 
1972 helith for  thesaro  heri so  duon  ik  is an  himile so self 
1973 thar uppe for  them  alouualden  fader endi for  allon  is  engilo  crafte 
1974 for  thero  mikilun  menigi So  huilic so than eft  manno  barno 
1975 an  thesaro  uueroldi ni  uuili  uuordon mithan 
1976 ak  gihid for  gumscipie that  hie  min  iungro  si 
1977 the  uuillio  ik eft ogian for  ogon  godes 
1978 for  alloro  firio  fader thar  folc  manag 
1979 for  thena  allouualdon  alla  gangat 
1980 rethinon uuid  thena  rikeon Thar  uuilliu  ik  im an  reht uuesan 
1981 mildi  mundboro so  huemu so  minon hier 
1982 word  horit endi  thiu  uuerc  frumid 
1983 the  ik hier an  theson  berge uppan gibodan  hebbiu 
1984 hebbian thuo te  uuaron  uualdandes  suno 
1985 lerian  thia  liudi huo  sia  lof  gode 
1986 wirkian  scoldin Thuo  let  hie  that  uuerod thanan 
1987 an  allaro  halƀa  gihuilica  heriscipi  manno 
1988 sithon te  selithon  Habdun  selƀes  uuord 
1989 horian  hebancuninges  helaga  lera 
1990 so gio te  uueroldi  sind  uuordon endi  dadean 
1991 mankunni  manag oƀar  theson  middilgard 
1992 spraka  thiu  spahirun so  hue so  thiu  spel  gifrang 
1993 the thar an  them  berga  sprac  barno  rikost 
1994 witan  im thuo umbi  thria  naht after  thiu  thesaro  thiedo  drohtin 
1995 an  Galilealand thar  hie te  enon  gomon  uuarth 
1996 biddian  that  barn  godes thar  scolda  man  ena  brud geban 
1997 munilik  magat Thar  Maria  uuass 
1998 mid  iro  sunie  selƀo  salig  thiorna 
1999 mahtig  muoder  Managaro  drohtin 
2000 gangan  im thuo mid  is  iungron  godes  egan  barn 
2001 an  that  hoha  hus thar  thiu  heri  dranc 
2002 the  Iudeon an  them  gestseli  hie  im oc at  them  gomon  uuas 
2003 jak  hie thar  gicuthda that  hie  habda  craft  godes 
2004 helpa fan  himilfader  helagna  gest 
2005 waldand  uuisduom  Uuerod  blithoda 
2006 wesan thar an  luston  liudi atsamna 
2007 gumo  gladmuoda  Gengun  ambahtman 
2008 skenkio mid  scalon  druogun  scirana  uuin 
2009 mid  orcon endi mid  alofaton  uuas thar  erlo  drom 
2010 fagar an  flettie thuo thar  folc undar  im 
2011 an  them  benkion so best  blizza  afhobun 
2012 wesan thar an  uunnion So  im  thes  uuines  brast 
2013 the  liudeon  thes  lithes  is ni  uuas forleƀit  uuiht 
2014 hwergin an  them  huse  that for  thia  heri forth 
2015 skenkio  druogin ac  thiu  scapu  uuarun 
2016 lith alarit Thuo ni  uuas lang te  thiu 
2017 that  it san  antfunda  firio  sconiosta 
2018 Krist  muoder  geng uuiđ  iro  kind sprekan 
2019 with  iro  suno  selƀan  sagda  im mid  uuordon 
2020 that  thia  uuerdos thuo  mer  uuines ni  habdun 
2021 the  gestion to  gomon  Siu thuo gerno  bad 
2022 that  is  thie  helago  Crist  helpa  giriedi 
2023 the  uueroda te  uuillion Thuo  haƀda eft  is  uuord  garo 
2024 mahtig  barn  godes endi uuid  is  muoder  sprak 
2025 hwe  ist  mi endi  thi  quat$  $hie umbi  thesaro  manno  lith 
2026 umbi  theses  uuerodes  uuin Te  hui  sprikis  thu  thes  uuiƀ so  filo 
2027 manon  mi for  thesaro  menigi Ne  sind  mina noh 
2028 tid  cumana Thann thoh  gitruoda so uuel 
2029 an  iru  hugisceftion  helag  thiorna 
2030 that  is after  them  uuordon  uualdandes  barn 
2031 helian  best helpan  uueldi 
2032 hetan thuo  thia  ambahtmann  idiso  sconiost 
2033 skenkio endi  scapuuardos  thia thar  scoldun  thera  scola thionon 
2034 that  sia  thes  uuord  uuerc  uuiht ni  forlietin 
2035 the  sia  thie  helago  Crist hetan  uueldi 
2036 lestian for  them  liudeon  Larea  stuodun thar 
2037 stenfat  sehsi Thuo so stillo  gibod 
2038 mahtig  barn  godes so  it thar  manno  filo 
2039 ne  uuissa te  uuarun huo  hie  it mid  is  uuordu  gisprak 
2040 he  hiet  thia  scenkion thuo  sciries  uuateres 
2041 the  fatu fullian endi  hie thar mid  is  fingron thuo 
2042 segnon  selbo  sinon  handon 
2043 wirkian  it te  uuine endi  hiet  is an  enn  uuegi hladan 
2044 skeppian mid  enaro  scalun endi thuo te  them  scenkion  sprak 
2045 hetan  it  thero  gestio  the at  them  gomon  uuas 
2046 the  herosten an  hand geƀan 
2047 ful mid  folmon  them  the  thes  folcas thar 
2048 waldan after  them  uuerode Reht so  hie thuo  thes  uuines  gidranc 
2049 so ni  mohta  hie bimithan  hie for  thero  menigi  sprak 
2050 te  them  brudigumen  quat that simla  that  besta  lith 
2051 al  erlo  gihuilic erist  scoldi 
2052 gevan at  is  gomon Undar  thiu  uuirđit  thesaro  gomono  hugi 
2053 awekkian mid  uuinu that  sia uuel  bliđot 
2054 drinkan  dromiat Than  mag  man thar dragan after  thiu 
2055 lihtlik  lith so  ist  thesaro  liudeo  thau 
2056 than  haƀis  thu nu uundarlico  uuirdscipi  thinan 
2057 markon for  thesaro  menigi  hetis for  thit  manno  folc 
2058 al  thines  uuines  that  uuirsista 
2059 thin  ambahtman erist brengan 
2060 gevan at  thinon  gomon Nu  sind  thina  gesti  sada 
2061 wesan  thina  drohtingos  druncana suitho 
2062 wesan  thit  folc  fromuod nu  hetis  thu her forth dragan 
2063 al  litho  lofsamost  thero  the  ik gio an  theson  liohte  gisah 
2064 hwergin hebbean Mid  thius  scoldis  thu  us hindag er 
2065 gevon endi gomean thann  it  allaro  gumono  gihuilic 
2066 thiggian te  thanke Thuo  uuarth thar  thegan  manag 
2067 giwar after  them  uuordon sithor  sia  thes  uuines  gidruncun 
2068 that  the  helago  Crist thar an  them  huse innan 
2069 tekan  uuarahta  truodun  sia sithor 
2070 the mer an  is  mundburd that  hie  habda  maht  godes 
2071 giwald an  thesaro  uueroldi Thuo  uuarth  that so uuido  cuth 
2072 ovar  Galilealand  Iudeo  liudion 
2073 hwo thar  selƀo  gideda  suno  drohtines 
2074 watar te  uuine  that  uuarth thar  uundro  erist 
2075 the  the  hie thar an  Galilea  Iudeo  liudeon 
2076 tekan  gitogdi Ni  mag  that gitelliean  mann 
2077 seggian te  suothen  huat thar sithor  uuarth 
2078 wundar undar  them  uueroda thar  uualdand  Crist 
2079 an  godes  namon  Iudeo  liudeon 
2080 al  langan  dag  lera  sagda 
2081 hetan  im  himilriki endi  hellia  githuing 
2082 werian mid  uuordon  hiet  sia  uuara  godes 
2083 sinlif suokean thar  ist  seolono  lioht 
2084 drom  drohtines endi  dagscimon 
2085 godliknissia  godes thar  gest  manag 
2086 wonon an  uuilleon  thei hier uuel  thenkit 
2087 that  hie hier  bihalde  heƀancuninges  gibod 
2088 witan  im thuo mid  is  iungron fan  them  gomon forth 
2089 Krist te  Kapharnaum  cuningo  rikiost 
2090 te  thero  mariun  burg  Megin  samnoda 
2091 gumo  im tegegnes  guodoro  manno 
2092 salig  gisithi  uueldun  thia  is  suotiun  uuord 
2093 helag gihorian Thar  im  en  hunno  quam 
2094 en  guod  man angegin endi  ina gerno  bad 
2095 helpan  helagna  quat that  hie under  is  hiuuiskie 
2096 en  lefna  lamon lango  habdi 
2097 siok an  is  seldon so  ina  enig  seggio ni  mag 
2098 hand gihelian Nu  is  im  thinero  helpono  tharf 
2099 fro  min  thie  guodo Thuo  sprak  im eft  that  frithubarn  godes 
2100 san after  thiu  selƀo tegegnes 
2101 kwethan that  hie thar  quami endi  that  kind  uueldi 
2102 nerian after  thero  nodi Thuo  im nahor  geng 
2103 the  man for  thero  menigi uuid so  mahtigna 
2104 word uuehslan  Ik  thes  uuirdig ni  bium  quat$  $hie 
2105 herro  thie  guodo that  thu an  min  hus  cumes 
2106 sokian  mina  selda huand  ik  biun so  sundig  man 
2107 mid  uuordon endi mid  uuerkon  Ik  giloƀiu that  thu  giuuald  habis 
2108 that  thu  ina hinan  maht  helan giuuirkean 
2109 waldand  fro  min ef  thu  it mid  thinu  uuordu  gisprikis 
2110 than  is san  thiu  lefhed losot endi  uuirdit  is  lichamo 
2111 hel endi  hreni ef  thu  im  thina  helpa  forgiƀis 
2112 ik  biun  mi  ambahtman  hebbiu  mi  odes  ginuog 
2113 welo giuunnan thoh  ik under  giuueldi  si 
2114 athalkunig  bethiu  hebbiu  ik  erlo  gitrost 
2115 hold  heririncos  thia  mi so  gihoriga  sind 
2116 that  sia  thes  uuord  uuerc  uuiht ni  forlatat 
2117 the  ik  sia an  theson  landscipie lestian  hetu 
2118 ak  sia  farat endi  frummeat endi eft te  iro  frahon  cumat 
2119 hold te  iro  herren thoh  ik at  minon  hus  egi 
2120 widbred  uuelon endi  uuerodes  ginuog 
2121 helith  hugiderbea bithiu ni  gidarr  ik  thik so  helagna 
2122 biddian  barn  godes that  thu an  min  bu  ganges 
2123 sokian  mina  selda huand  ik so  sundig  biun 
2124 witan  mina  foruurhti Thuo  sprak eft  uualdan  Crist 
2125 the  gomo uuid  is  iungron  quat that  hie an  Iudeon huerigin 
2126 undar  Israheles  auaron ni  fundi 
2127 gimako  thes  mannes  thie gio  merr ti  gode 
2128 an  them  landscipe  giloƀon  habdi 
2129 than  hluttron te  himile Nu  latu  ik  iu thar horean tuo 
2130 thar  ik  it  iu te  uuarun hier  uuordon  seggiu 
2131 that noh  sculun  elithiodo ostan endi uuestan 
2132 mankunni cuman  manag tesamne 
2134 the  muotun thar an  Habrahames endi an  Isaaces so self 
2135 endi oc an  Iacobes  guodoro  manno 
2136 barm restian endi  bethiu githolon 
2137 welo endi  uuilleon endi  uuonotsam  lif 
2138 god  lioht mid  gode Than  scal  Iudeo  filo 
2139 these  rikies  suni  berouuoda uuerthan 
2140 bidwellian  sulicoro  diurthu endi  sculon an  dalon  thiustron 
2141 an  them  allaro  ferroston  ferne liggean 
2142 thar  mag  man gihorean  helithos quithean 
2143 thar  sia  iro  torn  manag  tandon  bitat 
2144 thar  ist  gest  grimmag endi  gradag  fiur 
2145 hard  helligithuing  het endi  thiustri 
2146 swart  sinnahti  sundia ti  lone 
2147 wreth  giuurhteo so  huem so  thes  uuilleon ni  habit 
2148 that  hie  ina  alosie err  hie  thet  lioht  ageƀe 
2149 wendian fan  thesaro  uueroldi Nu  maht  thu  thi an  thinon  uuillion forth 
2150 sithon te  seldon than  findis  thu  gisundan at  hus 
2151 magujung  man  muod  is  im an  luston 
2152 the  barn  ist gihelid so  thu  badi te  mi 
2153 it  uuirđit  all so gelestid so  thu  giloƀon  haƀis 
2154 an  thinon  hugie hardo Thuo  sagda  heƀancuninge 
2155 the  ambahtman  alouualdon  gode 
2156 thank for  thero  thioda  thes  hie  im at  sulicon  tharbon  halp 
2157 hebbian thuo giarundeod al so  hie  uuelda 
2158 saliglik  giuuet  im an  thena  sith thanan 
2159 wendian an  is  uuilleon thar  hie  uuelon  ehta 
2160 bu endi  bodlos  fand  that  barn  gisund 
2161 kindjung  man  Cristes  uuarun thuo 
2162 word gifullid  hie  giuuald  habda 
2163 te gitogianne  tecan so  that ni  mag gitellian  man 
2164 ahton oƀar  thesaro  erthu  huat  hie thuru  is  enes  craft 
2165 an  thesaro  middilgard  maritha  gifrumida 
2166 wundar  giuuarahta huand  all an  is  giuueldi  sted 
2167 himil endi  ertha Thuo  giuuet  im  thie  helago  Crist 
2168 forthward faran  frumida  allmahtig 
2169 al  dago  gihuilicas  drohtin  thie  guodo 
2170 liudi  barnon  liof  lerda mid  uuordon 
2171 god  uuilleon  gomon  habda  im  iungrono  filo 
2172 simbla te  gisithon  salig  folc  godes 
2173 man  megincraft  managaro  thiodo 
2174 helag  heriscipi  uuas  is  helpono  guod 
2175 man  mildi Thuo  hie mid  thero  menigi  quam 
2176 mid  thiu  brahtmu  that  barn  godes te  burug  thero  hohun 
2177 the  neriendo te  Naym thar  scolda  is  namo uuerthan 
2178 man gimarid Thuo  geng  mahtig tuo 
2179 nerian  Crist antthat  hie ginahid  uuas 
2180 helian  Crist so  sauun  sia thar  enn  hreo dragan 
2181 liflos  lichamon  thia  liudi  fuorun 
2182 beran an  enero  barun ut at  them  burges  dore 
2183 magujung  man  Thiu  muoder after  geng 
2184 an  iru  hugie  hriuuig endi  handon  sluog 
2185 karon endi  kumda  iro  kindes  dot 
2186 idis  armscapan  it  uuas  iro  enag  barn 
2187 siu  uuas  iru  uuiduuua ni  habda  uunnia than  mer 
2188 newan ti  them  enigan  sunie  all gilatan 
2189 wunnia endi  uuilleon antthat  ina  iru  uurth  binam 
2190 mari  metodgiscapu  Megin  folgoda 
2191 burgliud  gibrac thar  man  ina an  barun  druog 
2192 jung  man te  graƀe Thar  uuarth  im  thie  guodes  suno 
2193 mahtig  mildi endi te  thero  muoder  sprac 
2194 hetan that  thiu  uuiduuua  uuop  forlieti 
2195 kara after  them  kinde  Thu  scalt hier  craft sehan 
2196 waldand  giuuerc  thi  scal hier  uuillio gistan 
2197 frovra for  theson  folce ne  tharft  thu  fera karon 
2198 barn  thines Thuo  hie ti  thero  baron  geng 
2199 jak  hie  ina  selƀo  anthren  suno  drohtines 
2200 helag  handon endi ti  them  helithie  sprak 
2201 hetan  ina so  alaiungan upp astandan 
2202 arisan fan  theru  restun  Thie  rinc up  asat 
2203 the  barn an  thero  barun  uuarth  im eft an  is  briost cuman 
2204 the  gest thuru  godes  craft endi  hie tegegnes  sprac 
2205 the  man uuid  is  magos Thuo  ina eft  thero  muoder  bifalah 
2206 helian  Crist an  hand  hugi  uuarth  iro te  froƀra 
2207 the  uuiƀes an  uunneon huand  iro thar  sulic  uuilleo  gistuod 
2208 fallan  siu tho te  fuotun  Cristes endi  thena  folco  drohtin 
2209 lovon for  thero  liudeo  menigi huand  hie  iro at so  liobes  ferahe 
2210 mundon uuiđer  metodigisceftie  farstuod  siu that  hie  uuas  thie  mahtigo  drohtin 
2211 the  helago  thie  himiles  giuualdid endi that  hie  mahti gihelpan  managon 
2212 al  irminthiedon Thuo  bigunnun  that ahton  managa 
2213 the  uunder  that under  them  uueroda  giburida  quathun that  uualdand  selƀo 
2214 mahtig  quami tharod  is  menigi uuison endi that  hie  im so  marean  sandi 
2215 warsago an  thero  uueroldes  rikie  thie  im thar  sulican  uuillieon  frumidi 
2216 werthan thar thuo  erl  manag  egison bifangan 
2217 the  folc  uuarth an  forohton  gisahun  thena  is  fera egan 
2218 dag  lioht sehan  thena the err  dođ  fornam 
2219 an  suhtbeddeon  sualt thuo  uuas  im eft  gisund after  thiu 
2220 kindjung aquicot Thuo  uuarth  that  kuth oƀar  all 
2221 avaro  Israheles Reht so thuo  aƀand  quam 
2222 so  uuarth thar  all gisamnod  seokora  manno 
2223 halt endi  habaro so  huat so thar huergin  uuas 
2224 the  lebun under  them  liudeon endi  uurđun thar giledit tuo 
2225 kuman te  Criste thar  hie  im thuru  is  craft  mikil 
2226 helpan endi  sia  helda endi  liet  sia eft  gihaldana thanan 
2227 wendian an  iro  uuilleon Bethiu  scal  man  is  uuerk lobon 
2228 diurian  is  dadi huand  hie  is  drohtin  self 
2229 mahtig  mundboro  manno  kunnie 
2230 liudi so  huilicon so thar  giloƀit tuo 
2231 an  is  uuord endi an  is  uuerc Thuo  uuas thar  uuerodes so  filo 
2232 al  elithiodo cuman te  them  eron  Cristes 
2233 te so  mahtiges  mundburd Thuo  uuelda  hie thar  ena  meri lithan 
2234 the  godes  suno mid  is  iungron an  eban  Galilealand 
2235 waldand  enna  uuago  strom Thuo  hiet  hie  that  uuerod  ođar 
2236 forthward faran endi  hie  giuuet  im  fahora  sum 
2237 an  enna  nacon innan  neriendi  Crist 
2238 slapan  sithuuorig  Segel upp  dadun 
2239 wedarwis  uueros  lietun  uuind after 
2240 manon oƀar  thena  meristrom unthat  hie te  middean  quam 
2241 waldand mid  is  uuerodu Thuo  bigan  thes  uuedares  craft 
2242 ust up stigan  uthiun uuahsan 
2243 swingan  gisuerc an  gimang  thie  seu  uuarth an  hruoru 
2244 winnan  uuind endi  uuater  uueros  sorogodun 
2245 the  meri  uuarth so  muodag ni  uuanda  thero  manno 
2246 lang  libes Thuo  sia  landes  uuard 
2247 wekkian mid  iro  uuordon endi  sagdun  im  thes  uuedares  craft 
2248 biddian that  im  ginathig  neriendi  Crist 
2249 werthan uuid  them  uuatare eftha  uui  sculun hier te  uunderqualu 
2250 sweltan an  theson  seuue  Self upp  ares 
2251 the  guodo  godes  suno endi te  is  iungron  sprak 
2252 hetan that  sia  im  uuedares  giuuin  uuiht ni  andredin 
2253 te  hui  sind  gi so  forhta  quat$  $hie  iu noh  fast  hugi 
2254 gilovo  is  iu te  luttil nu lang te  thiu 
2255 that  thia  stromos  sculun  stilrun uuerthan 
2256 ge  thit  uuedar  uunsam Thuo  hie te  them  uuinde  sprak 
2257 ge te  them  seuua so self endi  sia smultro  hiet 
2258 bethia gibareon  Sia  gibod  lestun 
2259 waldand  uuord  uueder  stillodun 
2260 fagar  uuarth an  them  fluode Thuo  that  folc under  im 
2261 werod  uundroda endi  suma mid  uuordon  sprakun 
2262 hwilik  that so  mahtigro  manno  uuari 
2263 that  im so  thie  uuind endi  thie  uuag  uuordu  hordin 
2264 bethia  is  gibodscipies Thuo  habda  sia  that  barn  godes 
2265 nerian fan  thero  nodi  thie  naco furthor  scred 
2266 hohhurnid  scip  helithos  quamun 
2267 the  liudi te  lande  sagdun  lof  gode 
2268 marian  is  megincraft  Quam thar  manno  filo 
2269 angegin  thena  godes  suno  hie  sia gerno  antfieng 
2270 so  huena so thar mid  hlutru  hugiu  helpa  sohta 
2271 lerian  sia  iro  giloƀon endi  iro  likhamon 
2272 hand  helda  thie  man so hardo ni  uuas 
2273 serian midi  suhtion thoh  ina  Satanases 
2274 fekni  iungron  fiondes  craftu 
2275 hebbian undar  handon endi  is  hugiscefti 
2276 giwit auuerdit that  hie  uuodiandi 
2277 faran under  them  folce thoh  im simla  ferah  forgaf 
2278 helian  Crist ef  hie te  is  handon  quam 
2279 drivan  thia  diuƀlos thanan  drohtines  craftu 
2280 war  uuordon endi  im  is  giuuit  forgaf 
2281 latan  ina than  helan uuidar  hettindeon 
2282 gevan  im uuith  thia  fiond  friđo endi  im forth  giuuet 
2283 an so  huilicon  thero  lando so  im thann  lioƀost  uuas 
2284 so  deda  thie  drohtines  suno  dago  gihuilikies 
2285 god  uuerc mid  is  iungron so  Iudeon umbi  that 
2286 an  thia  is  miklun  maht  thiu mer ni  gilobdun 
2287 that  hie  alouualdo  alles  uuari 
2288 land endi  liudeo  thes  sia noh  lon  nimat 
2289 wid  uuracsiđ  thes  sia thar  that  giuuin  dribun 
2290 with  selƀon  thena  suno  drohtines Thuo  hie  im met  is  gisithon  giuuet 
2291 eft an  Galilealand  godes  egan  barn 
2292 faran  im te  them  friondon thar  hie afuodid  uuas 
2293 endi  all under  is  kunnie  kindiung  auuohs 
2294 the  helago  heland Umbi  ina  heriscipi 
2295 thiod  thrungun thar  uuas  thegan  manag 
2296 so  sali under  them  gisithie Thar  druogun  enna  seocan  man 
2297 erl under  iro  armon  uuoldun  ina for  ogun  Cristes 
2298 brengian for  that  barn  godes  uuas  im  buotono  tharf 
2299 that  ina  giheldi  hebanes  uualdand 
2300 man  mundboro  thie  uuas err so  managan  dag 
2301 lithowastom belamod ni  mohta  is  lichamon 
2302 wiht giuualdan Than  uuas thar  uuerodes so  filo 
2303 that  sia  ina for  that  barn  godes brengian ni  mohtun 
2304 thringan thuru  tha  thioda that  sia so  thurftiges 
2305 sunnia  gisahdin Thuo  giuuet  im an  enna  seli innan 
2306 helian  Crist  huarf  uuarth thar umbi 
2307 meginthioda  gimang Thuo  bigunnun  thia  man sprekean 
2308 the  thena  lefna  lamon lango  fuordun 
2309 beran mid  is  beddiu huo  sia  ina  gidrogin for  that  barn  godes 
2310 an  that  uuerod innan thar  ina  uualdand  Crist 
2311 self  gisauui Thuo  gengun  thia  gisithos tuo 
2312 hebbian  ina mid  iro  handon endi uppan  that  hus  stigun 
2313 slitan  thena  seli oƀana endi  ina midi  selun  lietun 
2314 an  thena  racod innan thar  thie  rikeo  uuas 
2315 kuning  craftigost Reht so  hie  ina thuo cuman  gisah 
2316 thurh  thes  huses  hrost so  hie thuo an  iro  hugie  farstuod 
2317 an  thero  manno  muodseƀon that  sia  mikilan ti  im 
2318 gilovo  habdun thuo  hie for  them  liudon  sprak 
2319 kwethan that  hie  thena  seocan  man  sundeono tuomian 
2320 latan  uueldi Thuo  sprakun  im eft  thia  liudi angegin 
2321 gramhert  Iudeon  thia  thes  godes  barnes 
2322 word  afterfardun  quathun that  that ni  mohti giuuerthan so 
2323 grimwerk forgeban neuuan  god  eno 
2324 waldand  thesaro  uueroldes Thuo  habda eft  is  uuord  garo 
2325 mahtig  barn  godes  Ik  giduon  that  quat$  $hie an  theson  manno  scin 
2326 the hier so  seoc  ligit an  theson  seli innan 
2327 te  uundron giuuegit that  ik  giuuald  hebbiu 
2328 sundia te fargiƀanne endi oc  seokan  man 
2329 te gihelianne so  ik  ina hrinan ni  tharf 
2330 manon  ina thuo  the  mario  drohtin 
2331 liggian  lamon  hiet  ina for  them  liudeon astandan 
2332 up  alahelan endi  hiet  ina an  is  ahslun neman 
2333 is  bedgiuuadi te  bake  hie  that  gibod  lesta 
2334 sniumo for  them  gisithon endi  geng  im eft  gisund thanan 
2335 hel fan  them  huse Thuo  thes so  manag  hethin  man 
2336 wer  uundrodun  quathun that  im  uualdand  self 
2337 god  alomahtig forgeƀan  habdi 
2338 mero  mahti than elcor  enigon  mannes  sunie 
2339 kraft endi  cunsti  sia ni  uueldun ankennian thoh 
2340 Judeo  liudi that  hie  god  uuari 
2341 ne  giloƀdun  is  lerun ac  habdun  im  lethan  strid 
2342 winnan uuider  is  uuordon  thes  sia  uuerc  hlutun 
2343 lethlik  longeld endi so noh lango  sculun 
2344 the  sia ni  uueldun horean  hebancuninges 
2345 Krist  lerun  thie  hie  cutda oƀar  all 
2346 wido after  thesaro  uueroldi endi  liet  sia  is  uuerc sehan 
2347 al  dago  gihuilikes  is  dadi scauuon 
2348 horian  is  helag  uuord  thie  hie te  helpu  gisprac 
2349 man  barnon endi so  manag  mahtilic 
2350 tekan  gitogda that  sia  truodin  thiu bat 
2351 lovian  is  lerun  Hie so  managan  likhamon 
2352 balusuht an  hand  buota  giscerida 
2353 fargevan  fegion  fera  them  thie fusid  uuas 
2354 helith an  helsit  thena  gideda  thie  heland  self 
2355 Krist thuru  is  craft  mikil  quican aftar  dođe 
2356 latan  ina an  thesaro  uueroldi forth  uunneono niotan 
2357 so  helda  hie  thia  haltun  man endi  thia  haƀun so self 
2358 botian  them thar  blinda  uuarun  liet  sia  that  berehta  lioht 
2359 sinskoni sehan  sundia  losda 
2360 gumo  grimuuerc Ne  uuas io  Iudeo bethiu 
2361 leth  liudscipes  giloƀo  thiu  bettera 
2362 an  thena  helagon  Crist ac  habdun  im  hardon  muod 
2363 switho  starcan  strid forstandan ni  uueldun 
2364 that  sia  habdun farfangan  fiondon an  uuillon 
2365 liudi mid  iro  giloƀen Ni  uuas io  thiu  latera bithiu 
2366 sunu  drohtines ac  hie  sagda mid  uuordon 
2367 hwo  sia  scoldin gihalon  himiles  riki 
2368 lerian after  them  lande  habda  im  thero  liudeo so  filo 
2369 wennian mid  is  uuordon that  im  uuerod  mikil 
2370 folk  folgoda endi  hie  im  filo  sagda 
2371 bi  bilithon  that  barn  godes  thes  sia ni  mohtun an  iro  briostun forstandan 
2372 undarhuggian an  iro  herten err  it  im  thie  helago  Crist 
2373 ovar  that  erlo  folc  oponon  uuordon 
2374 thurh  is  selƀes  craft seggian  uuelda 
2375 marian  huat  hie  menda Thar  ina  megin umbi 
2376 thiod  thrungun  uuas  im  tharf  mikil 
2377 te gihoreanne  hebancuninges 
2378 warfast  uuord  Hie  stuod  im thuo bi  enes  uuatares  stade 
2379 ne  uuelda thuo bi  them  githringe oƀar  that  thegno  folc 
2380 an  them  lande uppan  thia  lera cuthian 
2381 ak  geng  im thuo  thie  guodo endi  is  iungron mid  im 
2382 frithubarn  godes  them  fluode nahor 
2383 an  en  scip innan endi  it scaldan  hiet 
2384 land rumor that  ina  thia  liudi so  filo 
2385 thiod ni  thrungi  Stuod  thegan  manag 
2386 werod bi  them  uuatere thar  uualdand  Crist 
2387 ovar  that  liudeo  folc  lera  sagda 
2388 hwe  ik  iu seggian  mag  quat$  $hie  gisithos  mina 
2389 hwo  im  en  erl  bigan an  ertha saian 
2390 hrenkurni mid  is  handon  Sum  it an  herdan  sten 
2391 ovanward  fell  erthun ni  habda 
2392 that  it thar ni  mohti uuahsan eftha  uurti gifahan 
2393 kinan efthuo bicliƀan ac  uuarth  that  corn farloran 
2394 lioflik  feldes  fruht  Sum  it eft an  land  bifel 
2395 an  erthun  adalcunnies  bigan  im after  thiu 
2396 wahsan uuanlico endi  uurtio fahan 
2397 liodan an  luston  uuas  that  land so  guod 
2398 franisko gifehod  Sum  it eft bifallan  uuarth 
2399 an  ena  starca  stratun thar  stuopon  gengun 
2400 hros  huofslegi endi  helitho  strada 
2402 biginnan  im an  them  uuega uuahsan thuo  it eft  thes  uuerodes  farnam 
2403 the  folkes  fard  mikil endi  fuglos  alasun 
2404 that  it  them  ecson  uuiht after ni  muosta 
2405 werthan te  uuilleon  thes thar an  thena  uueg  bifell 
2406 sum  uuarth  it than bifallan thar so  filo  stuodun 
2407 thikki  thorno an  them  dage 
2408 werthan  im thar an  erthu endi eft upp  gigeng 
2409 kinan  im thar endi  bicliboda Thuo  slogun thar eft  crud an  gimang 
2410 werian  im  thena  uuaston  habda  it  thes  uualdes  hlea 
2411 forana obarfangan that  it ni  muosta te  enigero  fromu uuerthan 
2412 ef  it  tha  thornos so thringan  muostin 
2413 tho  satun endi  suiguodun  gisithos  Cristes 
2414 wordspah  uueros  uuas  im  uundar  mikil 
2415 bi  huilicon  bilithon  that  barn  godes 
2416 sulik  suothlic  spell seggian  bigunni 
2417 tho  bigan  is  thero  erlo  en fragoian 
2418 hold  herron  hneg  im tegegnes 
2419 tulgo uuerthlico Huat  thu  giuuald  habis  quat$  $hie 
2420 ge an  erthu ge an  himile  helag  drohtin 
2421 up endi nithare  bist  thu  alouualdo 
2422 gumo  gesto endi  uui  thina  iungron  sind 
2423 an  uson  hugie  holda  Herro  the  guodo 
2424 ef  it  thin  uuillie  si  lat  us  thinero  uuordo thar 
2425 endi gihorian that  uui  it after  thi 
2426 al  cristinfolc cuthian  motin 
2427 we  uuitun that  thinon  uuordon  uuarlic  bilithi 
2428 forth  folgoiat endi  us  is  firinon  tharf 
2429 that  uui  thin  uuord endi  thin  uuerc huand  it  all fan  sulicon  giuuittie  cumid 
2430 that  uui  it an  theson  lande at  thi linon  muotin 
2431 tho  im eft tegegnes  gumono  besta 
2432 andwordi  gisprac Ni  menda  ik elcor  uuiht  quat$  $hie 
2433 te bidernianne  dadio  minero 
2434 word eftha  uuerco  thit  sculun  gi uuitan  alla 
2435 jungaro  mina huand  iu forgeban  habit 
2436 waldand  thesaro  uueroldes that  gi uuitan  muotun 
2437 an  iuuuon  hugisceftion  himilisc  giruni 
2438 the  ođron  scal  man be  bilithon  that  gibod  godes 
2439 word uuisean Nu  uuelliu  ik  iu te  uuaron hier 
2440 marian  huat  ik  menda that  gi  mina  thiu bat 
2441 ovar  all  thit  landscipi  lera  forstandan 
2442 the  sad  that  ik  iu  sagda  that  is  selƀes  uuord 
2443 the  helaga  lera  hebancuninges 
2444 hwo  man  thia marian  scal oƀar  thesan  middilgard 
2445 wido aftar  thesaro  uueroldi  Uueros  sind  im  gihugida 
2446 man mislico  sum  sulican  muod  dregit 
2447 hard  hugiscefti endi  hrean  seƀon 
2448 that  ina ne  giuuerthot that  hie  it bi  iuuuon  uuordon  dua 
2449 that  hie  thia  mina  lera forth lestian  uuellie 
2450 ak  uuerthat thar so  forlorana  lera  mina 
2451 god  ambusni endi  iuuaro  gomono  uuord 
2452 an  them  uƀilon  man so  ik  iu err  sagda 
2453 that  that  corn  faruuarth  that thar met  kithon ni  mahta 
2454 an  them  stene uppan  stedihaft uuerthan 
2455 so  uuirdit  all forloran  ethilero  spraca 
2456 arundi  godes so  huat so  man  them  uƀilon  man 
2457 word  giuuisit endi  hie  it an  thia  uuirsun  hand 
2458 undar  fiondo  folc  fard  gikiusit 
2459 an  godes  unuuilleon endi an  gramono  hrom 
2460 endi an  fiures  farm Forth  scal  hie hetian 
2461 mid  is  briosthugie  breda  logna 
2462 gi an  theson  lande  thiu les  lera  mina 
2463 word ni  uuiseat  ist  theses  uuerodes so  filo 
2464 erl aftar  thesaro  erthun  bistet thar  ođor  man 
2465 the  ist  im  iung endi  glau endi  haƀit  im  guodan  muod 
2466 spraka  spahi endi  uuet  iuuoro  spello  gisced 
2467 huggian  is than an  is  herten endi  horit thar mid  is  oron tuo 
2468 switho niudlico endi nahor  sted 
2469 an  is  briost  hledit  that  gibod  godes 
2470 linon endi  lestit  ist  is  giloƀo so  guod 
2471 talon  im huo  hie  odarna eft  gihuerƀie 
2472 mendadig  man that  is  muod  draga 
2473 hluttar  treuua te  hebancuninge 
2474 than  bredid an  thes  brioston  that  gibod  godes 
2475 the  luƀigo  giloƀo so an  them  lande  duot 
2476 the  corn met  kithon thar  it  gegrund  haƀit 
2477 endi  im  thiu  uurth  bihagot endi  uuederes  gang 
2478 regan endi  sunna that  it  is  reht  haƀit 
2479 so  duot  thiu  godes  lera an  them  guodon  man 
2480 dag endi  nahtes endi  gangat  im  diuball ferr 
2481 wreth  uuihti endi  thie  uuard  godes 
2482 nah  mikilu  dages endi  nahtes 
2483 untat  sia  ina  brengiat that thar  bethiu  uuirdit 
2484 ge  thiu  lera te  frumu  liudio  barnon 
2485 the fan  is  muthe  cumit ge oc  uuirdit  the  man  gode 
2486 hebbian so giuuehslot te  thesaro  uueroldstundu 
2487 mid  is  hugisceftion  himilrikes  gidel 
2488 welo  them  meston  ferit  im an  giuuald  godes 
2489 tiono  temig  Treuua  sind so  guoda 
2490 gumo  gihuilicon so  goldes  hord 
2491 gilik  sulicon  giloƀon  Uuesat  iuuuero  lerono forth 
2492 mankunni  mildia  sia  sind so  mislica 
2493 helith  gihugida  sum  habit  iro  hardon  striđ 
2494 wreth  uuilleon  uuancalna  hugi 
2495 wesan  im  fecnes  full endi  firinuuerco 
2496 than  biginnit  im thunkean than  hie under  thero  thieda  steđ 
2497 endi thar  gihorid oƀar  hlust sprecan 
2498 the  godes  lera than  thunkit  im that  hie  sia gerno forth 
2499 lestian  uuillie thann  biginnit  im  thiu  lera  guodes 
2500 an  is  huge hafton antthat  im thann eft an  hand  cumit 
2501 fehu te  gifuorie endi  fremithi  scatt 
2502 than  farlediat  ina  lethia  uuihti 
2503 than  hie  im  farfahit an  fehugiri 
2504 aleskian  thena  gilobon than  uuas  im  that  luttil  fruma 
2505 that  hie  it io an  is  herten  gihugit ef  hie  it haldan ni  uuili 
2506 the  ist so  thie  uuaston  the an  them  uuege  bigan 
2507 liodan an  them  lande thoh  fornam  ina eft  thero  liodio  fard 
2508 so  duot  sia  meginsundiun an  them  mannes  hugie 
2509 the  guodes  lera ef  hie  is ni  gomit uuell 
2510 elkor  bifalliat  sia  ina  ferna te  bothme 
2511 an  thena  hetan  hell thar  hie  hebancuninge ni  uuirthit 
2512 furthor ti  fromu ac  ina  fiond  sculun 
2513 witan giuuarogian Simla  gi mid  uuordon forth 
2514 lerian an  theson  lande  ik  can  thesaro  liudio  hugi 
2515 so  mislican  muodseƀon  manno  cunnies 
2516 so  uuanda  uuisa 
2517 sum  haƀit  all te  thiu  is  muod gilatan endi merr  sorogot 
2518 hwo  hie  that  hord  bihalde than huo  hie  hebancuninges 
2519 willio  giuuirkie Bethiu thar uuahsan ni  mag 
2520 the  helaga  gibod  godes thoh  it thar ahafton  mugi 
2521 wurt biuuerpan huand  it  thie  uuelo  thringit 
2522 so samo so  that  crud endi  thie  thorn  that  corn  antfahat 
2523 werian  im  thena  uuaston so  duot  thie  uuelo  manne 
2524 heftian  is  herta that  hie  it gihuggian ni  muot 
2525 the  man an  is  muode  thes  hie mest  bitharf 
2526 hwo  hie  that  giuuirkie than lang thie  hie an  thesaro  uueroldi  si 
2527 that  hie ti  euuondage after  muoti 
2528 hebbian thuru  is  herren  thanc  himiles  riki 
2529 so  endilosan  uuelon so  that ni  mah  enig  man 
2530 witan an  thesaro  uueroldi  hie so uuido ni  can 
2531 te githenkeanne  thegan an  is  muode 
2532 that  it bihaldan  mugi  herta  thes  mannes 
2533 that  hie  that ti  uuaron  uuiti  huat  uualdand  god  habit 
2534 god gigereuuid that  all  geginuuerd  steđ 
2535 man so  huilicon so  ina hier  minniot uuel 
2536 endi  selƀo te  thiu  is  seola  gihaldit 
2537 that  hie an  lioht  godes lithan  muoti 
2538 so  uuisda  hie thuo mid  uuordon  stuod  uuerod  mikil 
2539 umbi  that  barn  godes  gihordun  ina bi  bilithon  filo 
2540 umbi  thesaro  uueroldes  giuuand  uuordon tellian 
2541 kwethan that  im oc  en  ađales  man an  is  acker  saidi 
2542 hluttar  hrencorni  handon  sinon 
2543 willian  im thar so  uunsames  uuastmes tilian 
2544 fagar  fruhtes Thuo  geng thar  is  fiond after 
2545 thurh  dernian  hugi endi  it  all mid  durthu  oƀarseu 
2546 mid  uueodo  uuirsiston Thuo  uuohsun  sia  bethiu 
2547 ge  that  corn ge  that  crud So  quamun gangan 
2548 is  hagastoldos te  hus  iro  herren  sagdun 
2549 thegan  iro  thiodne  thristion  uuordon 
2550 hwe  thu  saidos  hluttar  corn  herro  thie  guodo 
2551 enfald an  thinon  accar nu ni  gisihit  enig  erlo than  mer 
2552 wiod uuahsan Hui  mohtta  that giuuirthan so 
2553 tho  sprak eft  thie  adales  man  them  erlon tegegnes 
2554 thiodan uuiđ  is  thegnos  quat that  hie  it  magti undarthenkian uuel 
2555 that  im thar  unhold  man after  saida 
2556 fiund  fecni  crud Ne  gionsto  mi  thero  fruhtio uuel 
2557 awardian  mi  thena  uuastom Thuo thar eft  uuini  sprakun 
2558 is  iungron tegegnes  quathun that  sia thar  uueldin gangan tuo 
2559 kuman mid  craftu endi losian  that  crud thanan 
2560 halon  it mid  iro  handon Thuo  sprac  im eft  iro  herro angegin 
2561 ne  uuelleo  ik that  gi  it  uuiodon  quat$  $hie huand  gi biuuardon ni  mugun 
2562 gomian an  iuuuon  gange thoh  gi  it gerno ni  duan 
2563 gi  thes  cornes te filo  kitho  auuerdiat 
2564 fellian under  iuuua  fuoti  Late  man  sia forth hinan 
2565 bethia uuahsan und er  beuuod  cume 
2566 endi an  them  felde  sind  fruhti  ripia 
2567 aru an  them  accare than  faran  uui thar  alla tuo 
2568 halon  it mid  ussan  handon endi  that  hrencurni  lesan 
2569 suvro tesamne endi  it an  minon  seli  duoian 
2570 hebbian  it thar gihaldan that  it huergin ni  mugi 
2571 wiht auuerdian endi  that  uuiod  niman 
2572 bindan  it te  burthinnion endi  uuerpan  it an  bitar  fiur 
2573 latan  it thar haloian  heta  logna 
2574 eld  unfuodi Thuo  stuod  erl  manag 
2575 thegan  thagiandi  huat  thiodgomo 
2576 mari  mahtig  Crist menian  uueldi 
2577 boknian mid  thiu  bilithu  barno  rikiost 
2578 biddian thuo so gerno  guodan  drohtin 
2579 andlukan  thia  lera that  sia  muostin  thea  liudi forth 
2580 helag horean Thuo  sprak  im eft  iro  herro angegin 
2581 mari  mahti  Crist  That  ist  quat$  $hie  mannes  suno 
2582 ik  selƀo  biun  that thar  saiu endi  sind  thesa  saliga  man 
2583 the  hluttra  hrencorni  thia  mi hierr  horiat uuel 
2584 wirkian  minon  uuilleon  thius  uuerold  is  thie  accar 
2585 these  breda  buland  barno  mancunnies 
2586 Satanas  selƀo  ist  that thar  sait after 
2587 so  letlica  lera  habit  thesaro  liudeo so  filo 
2588 werod auuerdit that  sia  uuam  frummeat 
2589 wirkian after  is  uuilleon thoh  sculun  sia her uuahsan forth 
2590 the  forgripanun  gomon so samo so  thia  guodun  man 
2591 untat  mutspelles  megin oƀar  man  ferit 
2592 endi  thesaro  uueroldes Thann  is  allaro  accaro  gihuilic 
2593 ripon an  thesom  rikie  sculun  iro  reginogiscapu 
2594 frummian  firio  barn Than  teferit  ertha 
2595 the  is  allero  beuuo  bredost than  cumit  thie  berehto  drohtin 
2596 ovana mid  is  engilo  craftu endi  cumat  all tesamne 
2597 liudi  thia io  thit  lioht  gisahun endi  sculun than  lon antfahan 
2598 uvil endi  guodes Than  gangat  engilos  godes 
2599 helag  hebanuuardos endi  losiat  thia  hluttrun  man 
2600 sundar tesamne endi  duot  sia an  sinsconi 
2601 hoh  himiles  lioht endi  thia  ođra an  helligrund 
2602 werpan  thia  faruuarahtun an  uuallandi  fiur 
2603 thar  sculun  sia  gibundana  bittra  logna 
2604 thrawerk tholon endi  thia  ođra  thioduuelon 
2605 an  hebanrikie  huitero  sunnun 
2606 liuhtian gilico  Sulic  lon  nimat 
2607 wer  uueldadio So  huie so  giuuit  egi 
2608 gihugd an  is  herten eftha gihorean  mugi 
2609 erl mid  is  oron so  lata  im  thitt an innan 
2610 sorga an  is  muodsebon huo  hie  scal an  them  marien  dage 
2611 with  thena  rikeon  god an  rethiu standan 
2612 word endi  uuerco  allaro  thie  hie an  thesaro  uueroldi  giduot 
2613 the  is  egislicost  allero  thingo 
2614 forhtlik  firio  barnon that  sia  sculun uuid  iro  frahon mahlon 
2615 gumo uuid  thena  guodan  drohtin than  uueldi gerno  gihuie 
2616 wesan  allaro  manno  gihuilic  menes  tuomig 
2617 slithi  sacono After  thiu  scal sorogon err 
2618 al  liudeo  gihuilic err  hie  thit  lioht  ageƀe 
2619 the than egan  uuili  aldarlangan  tir 
2620 hoh  hebanriki endi  huldi  godes 
2621 so  gifran  ik that thuo  selƀo  suno  drohtines 
2622 al  barno  best  bilithi  sagda 
2623 hwilik  thero  uuari an  uueroldrikie 
2624 undar  helithcunne  himilrike  gilik 
2625 kwethan that oft  luttiles  huat  liohtera  uuirthi 
2626 so hoho  afhobi so  duot  himilriki 
2627 the  is simla  mira thann  is  mann  enig 
2628 wanian an  thesaro  uueroldi Oc  ist  im  that  uuerc  gilik 
2629 that  man an  seo innan  segina  uuirpit 
2630 fisknet an  fluot endi  fahit  bethiu 
2631 uvil endi  guoda  tiuhit upp te  stade 
2632 lithon  sia ti  lande  lisid after  thiu 
2633 the  guodan an  greote endi  latit  thia  ođra eft an  grund faran 
2634 an  uuidan  uuag So  duot  uualdand  god 
2635 an  them  marion  dage  menniscono  barn 
2636 brengian  irminthiod  all tesamne 
2637 lesan  im thann  thia  hluttron an  hebanriki 
2638 latan  thia  forgriponun an  grund faran 
2639 hellifiur Ni  uuet  helitho  man 
2640 the  uuities  uuiderlaga  thes thar  uueros  thingiat 
2641 an  them  inferna  irminthioda 
2642 than hald ni  mag  thero  miedun  man  gimacon findan 
2643 the  uuelon  thes  uuillen  thes thar  uualdand  skerit 
2644 geldan  god  selƀo  gomono so  huilicon 
2645 so  ina hier  gihaldit that  hie an  hebanriki 
2646 an  that  langsama  lioht lithan  muoti 
2647 so  lerda  hie thuo mid  listion Than  fuorun thar  thia  liudi tuo 
2648 ovar  all  Galilealand  that  godes  barn sehan 
2649 don  it bi  them  uundre huanan  im  mohti  sulic  uuord cuman 
2650 so spahlico gisprocan that  hie  spel  godes 
2651 eo so suodlico seggian  cunsti 
2652 so craftlico giquethan  Hie  ist  thieses  cunnies hinan  quathun  sia 
2653 the  man thuru  magscipi hier  is  is  muoder mid  us 
2654 wif undar  theson  uueroda Huat  uui  thia hier  uuitun  alla 
2655 so  cuth  is  us  is  cunniburd endi  is  cnuosles  gihuat 
2656 awahsan all under  theson  uueroda huanan  scoldi  im  sulik  giuuit cuman 
2657 mero  mahtig than hier  ođra  manna  egin 
2658 so  formonsta  ina  that  manno  folc endi  gispracun  im  gimedlic  uuord 
2659 farhuggian  ina so  helagna horian ni  uueldun 
2660 is  gibodscipi  hie thar oc  bilitho  filo 
2661 thurh  iro  ungiloƀon ogian ni  uuelda 
2662 torht  tecno huand  hie  uuissa  iro  tuiflian  hugi 
2663 iru  uurethan  uuillion that ni  uuarun  uueros  ođra 
2664 so  grimma under  Iudeon so  uuarun umbi  Galilealand 
2665 so hardo  gihugida so thar  uuas  thie  helago  Crist 
2666 beran  that  barn  godes  sia ni  uueldun  is  gibodscipi thoh 
2667 andfahan ferahtlico ac  bigan  that  folc undar  im 
2668 rink radan huo  sia  thena  rikion  Crist 
2669 wegian te  uundron  Hietun thuo  iro  uuerod cuman 
2670 gisithi tesamne  sundia  uueldun 
2671 an  thena  godes  suno gerno tellian 
2672 wreth  uuillion ni  uuas  im  is  uuordo  niud 
2673 spah  spello ac  sia  bigunnun sprecan under  im 
2674 hwo  sia  ina so  craftigna for  enon  cliƀe  uurpin 
2675 ovar  enna  berges  uuall  uueldun  that  barn  godes 
2676 lif bilosian Thuo  hie  im mid  them  liudeon samad 
2677 froliko  fuor ni  uuas  im  forht  hugi 
2678 witan that  im ni  mohtun  manniscono  barn 
2679 bi  thero  godcundi  Iudeo  liudi 
2680 er  is  tidion  uuiht  tionon gifrummian 
2681 leth  gilestio ac  hie  im mid  them  liudeon samod 
2682 stigan uppan  thena  stenholm antthat  sia te  there  stedi  quamun 
2683 thar  sia  ina for  them  uualle nithar uuerpan  hogdun 
2684 fellian ti  foldu that  hie  uurthi  is  ferahes  los 
2685 is  aldres at  endie Thuo  uuarth  thero  erlo  hugi 
2686 an  them  berge uppan  bittra  githahti 
2687 Judeo tigangan that  iro  enig ni  habda so  grimmean  seƀon 
2688 so  uurethan  uuilleon 
2690 that  sie  ina thuo  undaruuissin So  mohta  hie undar  iro  uueroda standan 
2691 endi an  iro  gimange  middion gangan 
2692 faran undar  iro  folke  Hie  deda  im  thena  friđu  selbo 
2693 mundburd uuid  thero  menigi endi  giuuet  im thuru  middi thanan 
2694 the  fiondo  folkes  fuor  im thuo thar  hie  uuolda 
2695 an  ene  uuostennia  uualdandies  suno 
2696 kuning  craftigost  habda  thero  custeo  giuuald 
2697 hwar  im than an  them  lande  liobost  uuari 
2698 te uuesanne an  thesaro  uueroldi Thann  fuor  im an  uueg  odran 
2699 Johannes mid  is  iungron  guodes  ambahtmann 
2700 lerian  thia  liudi  langsamna  rad 
2701 hetan that  sia  fruma  fremidin  firina  forlietin 
2702 men endi  morthuuerc  Hie  uuas thar  managan  lief 
2703 god  gumono  Hie  suohta  im thuo  thena  Iudeono  cuning 
2704 the  heritogon at  hus  the heten  uuas 
2705 Erodes after  is  eldiron  oƀarmuodig  mann 
2706 buan  im bi  thero  brudi  thiu err  sines  bruother  uuas 
2707 idis an  ehti antthat  hie ellior  scuoc 
2708 werold  uuesloda Thuo  im  that  uuiƀ  ginam 
2709 the  cuning te  quenu err  uuarun  iro  kind  odana 
2710 barn be  is  bruother Thuo  bigan  im  thia  brud lahan 
2711 Johannes  thie  guodo  quat that  it  gode  uuari 
2712 waldand  uuidarmuod that  it  enig  uuero  frumidi 
2713 that  bruođer  brud an  is  bed  nami 
2714 hebbian  sia  im ti  hiuuon Ef  thu  mi horian  uuili 
2715 lovian  minon  leron ni  scalt  thu  sia leng egan 
2716 ak  mith  iro an  thinon  muode ni  haƀi  thu thar  sulica  minna tuo 
2717 ne  sundeo  thi te suitho Thuo  uuarth an  sorogon  hugi 
2718 the  uuibes after  them  uuordon  andried that  hie  thena  uueroldcuning 
2719 spraka  gispuoni endi  spahion  uuordon 
2720 that  hie  sia  forlieti  Bigan  siu  im thuo  lethes  filo 
2721 radan an  runun endi  ina  rincos  hiet 
2722 unsundig  erlos fahan 
2723 endi innan  enon  carcarie  clustarbendeon 
2724 lithokosp bilucan be  them  liudeon ni  gidorstun 
2725 he  ferahu bilosian huand  sia  uuarun  im  friund  alla 
2726 witan  ina so  guodan endi  gode  uuerthan 
2727 hebbian  ina for  uuarsagon so  sia uuela  mahtun 
2728 tho  uurđun an  them  iartale  Iudeono  cuninges 
2729 tid  cumina so thar gitald  habdun 
2730 frod  folcuueros huo  hie gifuodit  uuas 
2731 an  lioht cuman So  uuas  thero  liudeo  thau 
2732 that  that  erlo  gihuilic voƀian  scolda 
2733 Judeo mid  gomon Thuo  uarth thar an  thena  gastseli 
2734 meginkraft  mikil  manno gisamnod 
2735 heritogo an  that  hus thar  iro  herro  uuas 
2736 an  is  cuningstole  Quamun  managa 
2737 Judeo an  thena  gastseli  uuarth  im thar  gladmuod  hugi 
2738 blithi an  iro  brioston  gisahun  iro  boggebon 
2739 wesan an  uunneon  Druog  man  uuin an  flet 
2740 skir mid  scalon  scenkon  huurbun 
2741 gangan mid  goldfatun  gaman  uuas thar inne 
2742 hlud an  thero  hallu  helithos  druncun 
2743 wesan  thes an  luston  landes  hirdi 
2744 hwe  hie  them  uueroda  mest te  uunnion  gifrumidi 
2745 hetan  hie thuo gangan forth  gela  thiornun 
2746 is  bruother  barn thar  hie an  is  benki  sat 
2747 win giuulenkid endi thuo te  them  uuiƀe  sprac 
2748 grotian  sia for  them  gumscipie endi gerno  bad 
2749 that  sia thar for  them  gestion  gaman  afhuoƀi 
2750 fagar an  flettie  Lat  thit  folc sehan 
2751 hwo  thu gilinot  habis  liudeo  menigi 
2752 te blizzenna oƀar  benkion ef  thu  mi  thero  bedu  tuithos 
2753 min  uuord fur  thesom  uuerode than  uuelliu  ik  it hier te  uuaron quethan 
2754 liohto for  theson  liudeon endi oc gilestian so 
2755 that  ik  thi than after  thiu eron  uuilliu 
2756 so  hues so  thu  mi  bidis for  theson  minon  boguuinion 
2757 thoh  thu  mi  thesaro  heriduomo  halƀaro  feragos 
2758 riki  mines thoh  giduon  ik that  it  enig  rinco ni  mag 
2759 word giuuendian endi  it  scal giuuerthan so 
2760 tho  uuarth  thero  magat after  thiu  muod gihuorban 
2761 hugi after  iro  herren that  siu an  them  huse innan 
2762 an  them  gestseli  gaman upp  ahuoƀ 
2763 al so  thero  liudio  landuuisa  gidruog 
2764 the  thieda  thau  Thiu  thiorna  spiloda 
2765 hror after  them  huse  hugi  uuas an  luston 
2766 the  manno  muodseƀo Thuo  thiu  magat  habda 
2767 thionon ti  thanke  thiodcuninge 
2768 endi  allon  them  erlscipie  them thar inne  uuas 
2769 god  gumono  siu  uuolda thuo  ira  geƀa egan 
2770 the  magat for  thero  menigi  geng thuo uuid  iru  muoder sprecan 
2771 endi  fragoda  sia firiuuitlico 
2772 hwe  siu  thena  berges  uuard biddean  scoldi 
2773 tho  uuisda  siu after  iro  uuilleon  hiet that  siu  uuihtes than er 
2774 ne  gerodi for  them  gumscipie neuan that  man  iro  Iohannes 
2775 an  thero  hallu innan  hobid  gaƀi 
2776 alosian fan  is  lichamen  That  uuas  allon  them  liudion  harm 
2777 the  mannon an  iro  muode thuo  sia  it  gihordun  thia  magat sprecan 
2778 so  uuas  it oc  them  cuninge  hie ni  mohta  is  quidi liogan 
2779 is  uuord uuendian  hiet thuo  is  uuapanberan 
2780 gangan fan  them  gastseli endi  het  thena  godes  man 
2781 lif bilosean Tho ni  uuas lang te  thiu 
2782 that  man an  thia  halla  hobid  brahta 
2783 the  thiodgumen endi  it thar  thero  thiornun  forgaƀ 
2784 magath fur  thero  menigi  siu  druog  it  thero  muoder forth 
2785 tho  uuas  endago  allaro  manno 
2786 the  uuisosten  thero  thie gio an  thesa  uuerold  quam 
2787 the  thie  quena  enig  kind  gidruogi 
2788 idis fan  erle  liet  man simla  thena  enna biforan 
2789 the  thiu  thiorna  gibar  thiu gio  thegnes ni  uuarth 
2790 wis an  iro  uueroldi neuan so  ina  uualdan  god 
2791 fan  hebanuuange  helages  gestas 
2792 markon  mahtig  thie ni  habda  enigan  gimacon huergin 
2793 er after  Erlos  huurƀun 
2794 gumo umbi  Iohannesse  is  iungron  managa 
2795 salig  gisithi endi  ina an  sande  bigruobun 
2796 liof  lichamon  uuissun that  hie  lioht  godes 
2797 diurlik  drom met  is  drohtine saman 
2798 upod  hem egan  muosta 
2799 salig suokean Thuo  giuuitun  im  thia  gisithos thanan 
2800 Johannes  iungron  iamarmuoda 
2801 helagferah  uuas  im  iro  herron  dođ 
2802 switho an  sorogon  Giuuitun  im suocan thuo 
2803 an  ther  uuostunnia  uualdandes  suno 
2804 kraftag  Crist endi  im  cuth  gidedun 
2805 god  mannes  forgang huo  habda  thie  Iudeono  cuning 
2806 man  thena  mariston  makies  eggion 
2807 hovid bihauuan  Hie ni  uuelda  es tho  enig  harm sprekan 
2808 sunu  drohtines  hie  uuissa that  thiu  seola  uuas 
2809 helag gihaldan uuiđar  hettendion 
2810 an  friđe uuider  fiondon Thuo so  gifragi  uuarth 
2811 aftar  them  landscipie  leriendero  best 
2812 an  thero  uuostunni  uuerod  samnoda 
2813 faran  folcon tuo  uuas  im  firiuuit  mikil 
2814 wis  uuordo  im  uuas oc  uuilleo  mikil 
2815 sunu  drohtines that  hie  sulic  gisitho  folc 
2816 an  that  lioht  godes lathian  muosti 
2817 wennian mid  uuillien  Uualdand  lerda 
2818 al  langan  dag  liudi  managa 
2819 elithiodig  man antthat an  aband  seg 
2820 sunna te  sedle Thuo  gengun  is  gisithos  tuelifi 
2821 gumo te  them  godes  barne endi  sagdun  iro  guodon  herren 
2822 mid  huilicu  arbediu thar  thea  erlos  libdin  quathun that  sia  is  era  bithorftin 
2823 wer an  them  uuostion  lande  Sia ni  mugun  sia hir mid  uuihti anthebbean 
2824 helith bi  hungres  githuinge Nu  lat  thu  sia  herro  thie  guodo 
2825 sithon thar  sia  selitha  findin  Nah  sind hier  gisetana  burgi 
2826 manag mid  meginthiodon thar  findat  sia  meti te  cope 
2827 wer after  them  uuiceon Thuo  sprac eft  uualdan  Crist 
2828 thiod  drohtin  quat that  thes  eniga  thurufti ni  uuarin 
2829 that  sia thuru  metilosi  mina  farlatan 
2830 lioflik  lera  Geƀat  gi  theson  liudion  ginuog 
2831 wennian  sia hier mid  uuilleon Thuo  habda eft  is  uuord  garo 
2832 Philippus  fruod  gumo  quat that thar so  filo  uuari 
2833 man  menigi thoh  uui hier te  metie  habdin 
2834 garu  im te gebanne so  uui  mahtin forgeldan  mest 
2835 ef  uui hier  gisaldin  siluƀerscatto 
2836 twene  hund samad  tueho  uuari  is noh than 
2837 that  iro  enig thar  enes  ginami 
2838 so  luttic  uuari  that  theson  liudion Thuo  sprac eft  thie  landes  uuard 
2839 endi  fragoda  sia firuuitlico 
2840 man  drohtin  huat  sia thar ti  meti  habdin 
2841 wist giuunnan Thuo  sprac  im eft mid  is  uuordon angegin 
2842 Andreas for  them  erlon endi  them  alouualden 
2843 self  sagda that  sia an  iro  gisithie than  mer 
2844 garu ni  habdin nouan  gerstin  bruod 
2845 fif an  usero  ferde endi  fiscos  tuena 
2846 hwe  mag  that thoh  thesaro  menigi Thuo  sprak  im eft  mahtig  Crist 
2847 the  guodo  godes  suno endi  hiet  that  gomono  folc 
2848 skerian endi sceđan endi  hiet  thia  scola settian 
2849 erl after  thero  erthun  irmintheoda 
2850 an  grase  gruonion endi thuo ti  es  iungron  sprac 
2851 al  barno  best  hiet  im  thiu  brod halon 
2852 endi  thia  fiscos forth  That  folc stillo  bed 
2853 sittian  gisithi  mikil undar  thiu  hie thuru  is  selƀes  craft 
2854 man  drohtin  thena  meti  uuihda 
2855 helag  hebancuning endi mid  is  handon  brac 
2856 gevan  it  is  iungron forth endi  hiet  sia under  them  gumscipie 
2857 dragan endi delian  Sia  lestidun  iro  drohtines  uuord 
2858 is  geƀa gerno  druogon  gomono  gihuem 
2859 helag  helpa  It undar  iro  handon  uuohs 
2860 meti  manno  gihuem  thero  meginthioda  uuarth 
2861 lif an  luston  thia  liudi  uurdun  alla 
2862 sad  salig  folc so  huat so thar gisamnod  uuas 
2863 fan  allon  uuidon  uuegon Thuo  hiet  uualdand  Crist 
2864 gangan  is  iungron endi  hiet  sia gomean uuel 
2865 that  thiu  leƀa thar forloran ni  uurdi 
2866 hetan  sia thuo samnon thuo thar  sada  uuarun 
2867 mankunni  manag Thar  muoses  uuarth 
2868 brod ti  leƀu that  man  birilos  gilas 
2869 twelif  fulla  that  uuas  tecan  mikil 
2870 grot  craft  godes huand thar  uuas  gumono gitald 
2871 ano  uuiƀ endi  kind  uueros atsamma 
2872 fif  thusundig  That  folc  all  forstuod 
2873 the  man an  iro  muode that  sia thar  mahtigna 
2874 herro  habdun Thuo  sia  hebancuning 
2875 the  liudi  lobodun  quathun that gio ni  uurđi an  thitt  lioht cuman 
2876 wis  uuarsaga eftha that  hie  giuuald mid  gode 
2877 an  thesaro  middilgard  merun  habdi 
2878 enfald  hugi  Alla  gispracun 
2879 that  hie  uuari  uuirdig  uuelono  gihuilikes 
2880 that  hie  erthriki egan  muosti 
2881 wid  uueroldstuol nu  hie  sulic  giuuit  habit 
2882 so  grota  craft mid  gode  Thia  gumon  alla  giuuarth 
2883 that  sia  ina  gihoobin te  herrosten 
2884 kiosan  ina te  cuninge  that  Criste ni  uuas 
2885 wiht  uuirdig huand  hie  thit  uueroldriki 
2886 ertha endi  upphimil thuru  es  enes  craft 
2887 self  giuuarahta endi sithor  biheld 
2888 land endi  liudscipi thoh  thes  enigan  gilobon ni  dedin 
2889 wreth  uuidarsacon that  all an  is  giuueldi  sted 
2890 kuningriki  craft endi  kesarduomas 
2891 meginthioda  mahal Bithiu ni  uuelda  hie thuru  thero  manno  spraka 
2892 hebbian  enigan  herduom  helag  drohtin 
2893 weroldkuning  namon  hie thuo mid  uuordon  strid ni  afhuoƀ 
2894 with  that  folc furthor ac  fuor  im thuo thar  hie  uuelda 
2895 an  en  gibirgi uppan  floh  that  barn  godes 
2896 gel  gilpquidi endi  is  iungron  hiet 
2897 ovar  enna  seu sithon endi  im  selƀo  gibod 
2898 hwar  sia  im eft tegegnes gangan  scoldin 
2899 tho  teliet  that  liuduuerod after  them  lande  allon 
2900 tefaran  folc  mikil sithor  iro  fraho  giuuet 
2901 an  that  gibirgi uppan  barno  rikost 
2902 waldand an  is  uuilleon Thuo te  thes  uuateres  stađe 
2903 samnon  thia  gisithos  Cristes  the  hie  im  habda  selƀo  gicorana 
2904 he  tuelifi thuru  iro  treuua  guoda ne  uuas  im  tuehono 
2905 newa  sia an  thia  godes  thionost gerno  uueldin 
2906 ovar  thena  seu sithon Thuo  lietun  sia an  suithean  strom 
2907 hohhurnid  scip  hluttron  uthion 
2908 skedan  scirana  uuatar  Scred  lioht  dages 
2909 sunno  uuarth an  sedle  thia  seolithandiun 
2910 naht  neflu  biuuarp  nathidun  erlos 
2911 forthward an  fluod  uuarth  thiu  fiorđa  tid 
2912 the  nahtes kuman  neriendi  Crist 
2913 waron  thiu  uuaglithand thuo  uuarth  uuind  mikil 
2914 hoh  uueder ahaban  hlamodun  uthion 
2915 strom an  stamne  stridion  feridun 
2916 the  uueros uuidar  uuinde  uuas  im  uureth  hugi 
2917 sevo  sorogono  full  selƀon ni  uuandun 
2918 lagulithand an  land cuman 
2919 thurh  thes  uuedares  giuuin Thuo  gisahun  sia  uualdand  Crist 
2920 an  them  seuue uppan  selƀon gangan 
2921 faran an  fathion ni  mohta an  thena  fluod innan 
2922 an  thena  seo sinkan huand  ina  is  selbes  craft 
2923 helag  anthabda  Hugi  uuarth an  forohton 
2924 the  manno  muodsebo  andriedun that  it  im  mahtig  fiond 
2925 te  gidruogi  dadi Thuo  sprac  im  iro  drohtin tuo 
2926 helag  hebancuning endi  sagda  im that  it  iro  herro  uuas 
2927 mari endi  mahtig Nu  gi  muodes  sculun 
2928 fast fahan ne  si  iu  foroht  hugi 
2929 barian  gi baldlico  ik  biun  that  barn  godes 
2930 is  selbes  suno  thie  iuu uuid  theson  seuue  scal 
2931 mundon uuid  theson  meristrom Thuo  sprac  im  enn  thero  manno angegin 
2932 ovar  bord  scipes  baruuirdig  gumo 
2933 Petrus  se  godo ne  uuelda  pina tholon 
2934 watar  uuiti Ef  thu  it  uualdand  sis  quat$  $hie 
2935 herro  thie  godo so  mi an  minon  hugie  thunkit 
2936 hetan  mi thann tharod gangan te  thi oƀar  theson  gebanes  strom 
2937 drokno obar  diop  uuater ef  thu  min  drohtin  sis 
2938 manag  mundboro Thuo  hiet  ina  mahtig  Crist 
2939 gangan  im tegegnes  Hie  uuarth  garo sane 
2940 steppian fan  them  stamne endi  stridion  geng 
2941 forth te  is  frahen  the  fluod  anthabda 
2942 the  man thuru  maht  godes antthat  hie  im an  is  muode  bigan 
2943 andradan  diop  uuater thuo  hie driban  gisah 
2944 the  uuag met  uuindu  uundun  ina  uthion umbi 
2945 hoh  strom umbi  hring Reht so  hie thuo an  is  hugie  tuehoda 
2946 so  uuek  im  that  uuater undar endi  hie an  thena  uuag innan 
2947 sinkan an  thena  seostrom endi  hriep san after  thiu 
2948 gahun te  them  godes  sune endi gerno  bad 
2949 that  hie  ina thuo  gineridi thuo  hie an  nodi  uuas 
2950 thegan an  githuinga  Thiodo  drohtin 
2951 andfahan  ina thuo mid  is  fadmon endi  fragoda sane 
2952 te  hui  hie thuo  gituehodi Huat  thu  mahtis gitroian uuell 
2953 witan  that te  uuaron that  thi  uuateres  strom 
2954 an  them  seuue innan  thines  sithes ni  mahti 
2955 lagustrom gilestian so lango so  thu  haƀis  giloƀon te  mi 
2956 an  thinon  hugie hardo Nu  uuellu  ik  thi an  helpun uuesan 
2957 niman  thi an  thesaro  nodi Thuo  nam  ina  alomahti 
2958 helag be  handon thuo  uuarth  im eft  hluttar  uuater 
2959 fast undar  fuoton endi  sia an  fathe samad 
2960 bethia  gengon anthat  sia oƀar  bord  scipes 
2961 steppian for  them  strome an  them  stamne  gisat 
2962 al  barno  best Thuo  uuarth  bred  uuater 
2963 strom gistillid endi  sia ti  stada  quamun 
2964 lagulithand an  land samad 
2965 thurh  thes  uuateres  giuuin  sagdun thuo  uualdande  thanc 
2966 diurian  usan  drohtin  dadon endi  uuordon 
2967 fallan  im te  fuoton endi  filo  spracon 
2968 wis  uuordo  quathun that  sia  uuissin garo 
2969 that  hie  uuari  selbo  suno  drohtines 
2970 war an  thesaro  uueroldi endi  giuuald  habdi 
2971 ovar  middilgard endi that  hie  mahti  allaro  manno  gihues 
2972 ferah giformon al so  hie  im an  them  fluode  deda 
2973 with  thes  uuateres  giuuin Thuo  giuuet  im  uualdan  Crist 
2974 sithon fon  them  seuue  suno  drohtines 
2975 enag  barn  godes  Elitheodo  quam  im 
2976 gumo tegegnes  uuarun  is  guodon  uuerc 
2977 ferran  gifragi that  hie so  filo  sagda 
2978 war  uuordo  uuas  im  uuilleo  mikil 
2979 that  hie  sulic  folcscipi frummean  mosti 
2980 that  sia simla gerno  gode  thionodin 
2981 wesan  gihoriga  hebancuninge 
2982 mankunni  manag Thuo  giuuet  hie  im oƀar  thia  marca  Iudeono 
2983 sokian  im  Sydono  burg  habda  gisithos mid  im 
2984 god  iungron Thar  im tegegnes  quam 
2985 en  idis fan  ođron  thiodon  siu  uuas  iro  ediligiburdeo 
2986 kunni fon  Chananeo  lande  siu  bad  thena  craftina  drohtin 
2987 helag that  hie  iro  helpa  giredi  quat that  iro  uuari  harm gistandan 
2988 sorga an  iro  selbaro  dohter  quat that  siu  uuari mid  suhteon bifangan 
2989 bidriogan  hebbiat  sia  dernia  uuihti Nu  is  iro  dod at  hendi 
2990 the  uurethun  hebbiat  sia  giuuittiu  binomana Nu  biddiu  ik  thi  uualdand  fro  min 
2991 self  suno  Dauides that  thu  sia af  sulicon  suhteon  atomies 
2992 that  thu  sia so  arma egrohtfullo 
2993 wamskatho  biuueri Ne  gaf  iro thuo noh  uualdan  Crist 
2994 enig  anduuordi  siu  im after  geng 
2995 folgon fruocna antthat  siu te  is  fuotun  quam 
2996 grotian  ina  greotandi  Iungron  Cristes 
2997 biddian  iro  herron that  hie an  is  hugie  mildi 
2998 werthan  them  uuiƀa Thuo  habda eft  is  uuord  garo 
2999 sunu  drohtines endi te  is  gesithon  sprac 
3000 erist  scal  ik  Israheles  aƀaron uuerthan 
3001 folkskepi ti  froman that  sia  ferahtan  hugi 
3002 hebbian te  iro  herren  im  is  helpono  tharf 
3003 the  liudi  sind  forlorana forlatan  hebbiat 
3004 waldand  uuord  that  uuerod  is gituiflit 
3005 drivan  im  dernian  hugi ne  uuelliat  iro  drohtine horan 
3006 Israhel  erlscipi  ungiloƀiga  sind 
3007 helith  iro  herren thoh  scal thanan  helpa cuman 
3008 al  elithiodon Agaleto  bad 
3009 the  uuiƀ mid  iro  uuordon that  iro  uualdand  Crist 
3010 an  is  muodseƀon  mildi  uurdi 
3011 that  siu  iro  barnes forth brucan  muosti 
3012 hebbian  sia  hela Thuo  sprak  iro  herro angegin 
3013 mari endi  mahtig  that  quat$  $hie  mannes  reht 
3014 gumo  guod te gifrummeanne 
3015 that  hie  is  barnon  brodes  aftihe 
3016 wernian  im oƀar  uuilleon  lati  sia  uuiti tholon 
3017 hungar  hetigrimman endi  fuode  is  hundos met  thiu 
3018 war  ist  that  uualdend  quat  siu  that  thu mid  thinon  uuordon  sprikis 
3019 sothlik  sagis huat thoh oft an  seli innan 
3020 undar  iro  herron  disce  huelpos  huereƀat 
3021 brosmo  fulla  the fon  them  biede nithar 
3022 andfallan  iro  frohen Thuo  gihorda  that  friđubarn  guodes 
3023 willio  thes  uuiƀes endi  sprak  iro mid  is  uuordon tuo 
3024 wola that  thu  uuiƀ  haƀis  uuilleon  guodan 
3025 mikil  ist  thin  giloƀo an  thia  maht  godes 
3026 an  thena  liudo  drohtin  All  giuuirđit gilestid so 
3027 umbi  thines  barnes  lif so  thu  badi te  mi 
3028 tho  uuarth  siu san gihelid so  it  thie  helago  gisprak 
3029 word  uuarfaston  that  uuiƀ  faginoda 
3030 the  siu  iro  barnes forth brucan  muosta 
3031 hebbian  iru thuo giholpan  helendio  Crist 
3032 hebbian  sia  forfangana  fiondo  crafte 
3033 wamskatho biuuerid Thuo  giuuet  im  uualdand forth 
3034 barn  that  besta  suohta  im  burg  odra 
3035 the so thicco  uuas met  thero  thiodo  Iudeono 
3036 mid  sutharliudion gisetan Thar  gifrang  ik that  hie  is  gisithos  grotta 
3037 the  iungron  thia  hie  im  habda be  is  guodi  gicorana that  sia mid  im gerno  giuuonodin 
3038 wer thuru  is  uuisun  spraca  All  scal  ik  iu  quat$  $hie mid  uuordon fragon 
3039 jungaro  mina  huat  quethat  thesa  Iudeo  liudi 
3040 mari  meginthioda  huat  ik  manno  si 
3041 he  anduuordidun frolico  is  friund angegin 
3042 jungaro  sina  thit  Iudeono  folc 
3043 erl  enuurdia  sum  sagit that  thu  Elias  sis 
3044 wis  uuarsago  the hier iiu lango  uuas 
3045 god undar  thesan  gumscipie  sum  sagit that  thu  Iohannes  sis 
3046 diurlik  drohtines  bodo  thie her  dopida iu 
3047 werod an  uuatere  alla  sia mid  uuordon  sprecat 
3048 that  thu  enhuilic  sis  edilero  manno 
3049 the  uuarsagano  thia hier mid  uuordon iu 
3050 lerian  thesa  liudi endi that  thu  sis eft an  thit  lioht cuman 
3051 te uuisonne  theson  uuerode Thuo  sprac eft  uualdand  Crist 
3052 hwe  quethat  gi  huat  ik  si  quat$  hie  iungron  mina 
3053 liof  liuduueros Thuo ti  lat ni  uuarth 
3054 Simon  Petrus  sprac san angegin 
3055 en for  im  allon  habda  im  ellen  guod 
3056 thrist  githahti  uuas  is  thiodene  hold 
3057 thu  bist  thie  uuaro  quat  Petrus  uualdandes  suno 
3058 libbian  godes  the  thit  lioht  giscop 
3059 Krist  cuning  euuig so  uuellat  uui quethan  alla 
3060 jungaro  thina that  thu  sis  god  selbo 
3061 helian  best Thuo  sprac  im eft  is  herro angegin 
3062 salig  bis  thu  Simon  quat$  $hie  suno  Ionases ne  mahtas  thu  that  selƀo gihuggian 
3063 markon an  thinon  muodgithahtion  it ni  mohta  thi  mannes  tunga 
3064 word giuuisan ac  deda  it  thi  uualdand  selƀo 
3065 fadar  allaro  firio  barno that  thu so forth  gispraki 
3066 so deopo be  drohtin  thinan  Diurlic  scalt  thu  thes  lon antfahan 
3067 hluttro  habis  thu an  thinan  herron  giloƀon  hugiscefti  sind  thina  stena  gilica 
3068 so  fast  bist  thu so  felis  thie  hardo hetan  sculun  thi  firiho  barn 
3069 sancte  Peter obar  them  stene  scal  man  minan  seli uuirkean 
3070 helag  hus  godes thar  scal  is  hiuuiski tuo 
3071 salig samnon ni  mugun uuid  them  thinon  suitheon  crafte 
3072 andhebbian  helliportun  Ik  fargibu  thi  himilriceas  slutila 
3073 that  thu  muost after  mi  allon giuualdan 
3074 kristin  folke  cumat  alla te  thi 
3075 gumo  gestos  thu  haƀi  grotan  giuuald 
3076 hwe  thu hier an  erthu  eldibarno 
3077 bindan  uuellies  them  is  bethiu giduan 
3078 himilriki bilocan endi  hellia  sind  im  opana 
3079 brinnan  fiur so  huena so  thu eft antbindan  uuili 
3080 andheftian  is  hendi  them  ist  himilriki 
3081 andlukan  liohto  mest endi  liƀ  euuig 
3082 groni  godes  uuang Met  sulicoro  ik  thi  giƀu  uuelliu 
3083 lonon  thinon  gilobon Ne  uuelliu  ik that  gi  theson  liudeon noh 
3084 marian  thesaro  menigi that  ik  biun  mahtig  Crist 
3085 god  enag  barn  Mi  sculun  Iudeono noh 
3086 unskuldig  erlos bindan 
3087 wegian  mik te  uundron  duot  mi  uuities  filo 
3088 innan  Hierusalem  geres  ordon 
3089 ahtian  mines  aldres  eggion  scarpon 
3090 bilosian  mi  libu  Ik an  theson  liohte  scal 
3091 thurh  uses  drohtines  craft fon  dode astandan 
3092 an  them  thriddeon  dage Thuo  uuarth  thegno  best 
3093 switho an  sorogon  Symon  Petrus 
3094 werthan  im  hugi  hreuuuog endi te  is  herron  sprak 
3095 rink an  runun Ni  scal  that  riki  god  quat$  $hie 
3096 waldand uuellian that  thu iu  sulic  uuiti  mikil 
3097 tholon undar  theson  thioda  thes  tharf 
3098 helag  drohtin Thuo  sprac  im eft  is  herro angegin 
3099 mari  mahtig  Crist  uuas  im an  is  muode  hold 
3100 hwe  thu nu  uuidaruuard  bist  quat$  $hie  uuillien  mines 
3101 thegan  besta Huat  thu  thesaro  thiodo  bicanst 
3102 menisk  sidon  thu ni  uuest  thia  maht  godes 
3103 the  ik gifrummean  scal  Ik  mag  thi  filo seggean 
3104 war  uuordon that hier under  theson  uuerode  standan 
3105 gisith  mina  thia ni  motun sueltan err 
3106 hwervan an  hinfard er  sia  himiles  lioht 
3107 god  riki  sehat  Kos  im  iungron thuo 
3108 san after  thiu  Symon  Petruse 
3109 Jakob endi  Iohannese  guomon  tuena 
3110 bethia  thia  gibrođer endi  im thuo uppan  thena  berg  giuuet 
3111 sundar mid  them  gisithon  salig  barn  godes 
3112 mid  them  thegnon  thrim  thiodo  drohtin 
3113 waldand  thesaro  uueroldes  uuolda  im thar  uundres  filo 
3114 tekan togian that  sia  gitruodin  thiu bat 
3115 that  hie  selƀo  uuas  suno  drohtines 
3116 helag  hebancuning Thuo  sia an  thena  hohan  uual 
3117 stigan  sten endi  berg antthat  sia te  thero  stedi  quamun 
3118 wer uuidar  uuolcan thar  uualdand  Crist 
3119 kuning  craftigost gicoran  habda 
3120 that  hie  is  godcundi  iungron  sinon 
3121 thurh  is  enes  craft ogian  uuolda 
3122 berhtlik  bilithi Thuo  im thar ti  bedu  gihneg 
3123 tho  uuarth  im thar uppe  odarlicora 
3124 wliti endi  giuuadi  uurđun  im  is  uuangan  leohta 
3125 blikan so  thie  berahto  sunno so  scen  that  barn  godes 
3126 liuhtian  is  lichamo  liomon  stuodun 
3127 wanamo fon  them  uualdandes  barne  uuart  is  giuuadi so  huitt 
3128 so  sneo te sehanne Thuo  uuarth thar  seldlic  thing 
3129 ogian after  thiu  Elias endi  Moyses 
3130 kuman thar te  Criste uuid so  craftina 
3131 word uuehslon Thar  uuarth so  uunsam  spraka 
3132 so  guod  uuord undar  gumon thar  the  godes  suno 
3133 with  thia  mariun  man mahlean  uuolda 
3134 so  blithi  uuarth uppan  them  berge  scen  that  berahta  lioht 
3135 wesan thar  gard  godlic endi  gruoni  uuang 
3136 paradis  gilik  Petrus thuo  gimalda 
3137 helith  hardmuodig endi te  is  herron  sprak 
3138 grotian  thena  godes  suno  Guod  ist  it hier te uuesanne 
3139 ef  thu  it gikiosan  uuili  Crist  alouualdo 
3140 that  man  thi hier an  thesaro  hohi  en  hus  giuuirkie 
3141 mariliko  gemaco endi  Moysese  ođar 
3142 endi  Eliase  thridda  thit  is  ođes  hem 
3143 welo  uunsamost Reht so  hie thuo  that  uuord  gisprak 
3144 so  liet  thie  luft an  tue  lioht  uuolkan  scan 
3145 glitan  glimo endi  thia  guodan  man 
3146 wlitiskoni  biuuarp Thuo fon  them  uuolcne  quam 
3147 helag  stemne  godes endi  them  helithon thar 
3148 self  sagda that  that  is  suno  uuari 
3149 libbian  liobost an  them  mi  licod uuell 
3150 an  minon  hugisceftion  Them  gi horean  sculun 
3151 fulgangan  im gerno Thuo ni  mahtun  thia  iungron  Cristes 
3152 the  uuolcnes  uuliti endi  uuord  godes 
3153 the  is  mikilun  maht  thia  man antstandan 
3154 ak  sia  bifellun thuo forthuuardes  ferahes ni  uuandun 
3155 lang  libes Thuo  geng  im tuo  thie  landes  uuard 
3156 bihrinan  sia mid  is  handon  helendero  best 
3157 hetan that  sia  im ni  andriedin Ni  scal  iu hier derian  eouuiht 
3158 the  gi hier  seldlikes gisehan  hebbeat 
3159 mari  thingo Thuo eft  them  mannon  uuarth 
3160 hugi at  iro  herten endi gihelid  muod 
3161 gibada an  iro  brioston  gisahun  that  barn  godes 
3162 en standan  uuas  that  odar thuo 
3163 bihlidan  himiles  lioht Thuo  giuuet  im  thie  helago  Crist 
3164 fan  them  berege nithar  gibod after  thiu 
3165 jungaro  sinon that  sia oƀar  Iuđeono  folc 
3166 ne  sagdin  thiu  gisiuni err than  ik  selƀo 
3167 switho diurlico fon  dode  astande 
3168 arisan fon  thero  rastu sithor  mugun  gi  it rekkean forth 
3169 marian oƀar  middilgard  managon  theodon 
3170 wido after  thesaro  uueroldi Thuo  giuuet  im  uualdan  Crist 
3171 eft an  Galileo  land  suohta  is  gadulingas 
3172 mahtig  is  mago  hem  sagda thar  manages  huat 
3173 berht  bilitho endi  that  barn  godes 
3174 the  is  saligon  gisithon  sorogspell ni  forhal 
3175 ak  hie  im opanlico  allon  sagda 
3176 the  is  guodon  iungron huo  ina  scolde  that  Iuđeono  folc 
3177 wegian te  uundron  Thes  uurthun thar  uuisa  man 
3178 switho an  sorogon  uuarth  im  ser  hugi 
3179 hriuwig umbi  iro  herta  gihordon  iro  herron thuo 
3180 waldand  suno  uuordon tellean 
3181 hwe  hie undar  thero  thiodo tholian  scolda 
3182 willian undar  them  uueroda Thuo  giuet  im  uualdand  Crist 
3183 gumo fan  Galilea  suohta  im  Iudeono  burg 
3184 kuman  im te  Capharnaum Thar  fundun  sia  enna  cuninges  thegan 
3185 wlank under  tham  uuerode  quat that  hie  uuari  giuueldig  bodo 
3186 athalkesur  hie  gruotta after  thiu 
3187 Simon  Petruse  quat that  hie  uuari gisendid tharod 
3188 that  hie thar  gimanodi  manno  gihuilican 
3189 the  hoƀidscatto  thia  sia te  them  hoƀe  scoldin 
3190 tins geldan  thes  tueho  enig 
3191 gumo  sia  ina  forguldin san 
3192 methom  custeon neƀan  iuuua  mester  enn 
3193 hebbian  it forlatan Ni  scal  that licon uuell 
3194 min  herron sa  man  it  im at  is  hoƀe  cuthit 
3195 athalkesur Thuo  geng after  thiu 
3196 Simon  Petrus  uuolda  it seggian thuo 
3197 herro  sinon  hie  uuas  is an  is  hugie iu than 
3198 giwar  uualdan  Crist  im ni  mohta  uuord  enig 
3199 bihelan uuerthan  hie  uuissa  hugiscefti 
3200 man  gihuilices  hiet thuo  thena  is  mareon  thegan 
3201 Simon  Petruse an  thena  seo innan 
3202 angul uuerpan  Succan so  thu thar erist  mugis 
3203 fisk gifahen so  tiuh  thu  thena fan  them  fluode te  thi 
3204 andklemmian  im  thiu  kinni thar  maht  thu undar  them  kaflon niman 
3205 guldin  scattos that  thu forgeldan  maht 
3206 the  manne te  gimuodie  minan endi  thinan 
3207 tins so  huilican so  hie  us tuo  suokit 
3208 he ni  thorfta  im thuo after  thiu  odaru  uuordu 
3209 furthor gibiodan  geng  fiscari  god 
3210 Simon  Petrus  uuarp an  thena  seo innan 
3211 angul an  uthiun endi uupp  gitoh 
3212 fisk af  fluode mid  is  folmon  tuem 
3213 tekliovan  im  thiu  kinni endi an  them  kaflon  nam 
3214 guldin  scattos  deda all so  im  thie  godes  suno 
3215 word  giuuisda Thar  uuas thuo  uualdandes 
3216 meginkraft gimarid huo  scal  allaro  manno  gihuilik 
3217 switho uuillendi  is  uueroldherren 
3218 skuld endi  scattos  thia  imi  giscerida  sint 
3219 gern geldan ni  scal  ina forgumon  eouuiht 
3220 farmunan  ina an  is  mode ac  uuese  im  mildi an  is  huge 
3221 thionon  im thiolico an  thiu  mag  hie  thiedgodes 
3222 willio geuuirkan endi oc  is  uueroldherren 
3223 huldi hebbean So  lerda  thie  helago  Crist 
3224 the  is  guodun  iungron Ef  enig  gumono uuid  iu  quat$  $hie 
3225 sundia  giuuirkie than  nim  thu  ina sundar te  thi 
3226 the  rinc an  runa endi  im  is  rada  sagi 
3227 wisian  im mid  uuordon Ef  im than  thes  uuirdig ne  si 
3228 that  hie  thi  gihore  halo  thi thar  ođran tuo 
3229 god  gumono endi  lah  im  is  grimmun  uuerc 
3230 sakan  ina  suothuuordon Ef  im than  is  sundia after  thiu 
3231 lethwerk ne  lethon than  giduo  it  ođran  liudeon  cuth 
3232 marian  it than for  menegi endi  lat  manno  filo 
3233 witan  is  foruuruhti otho  biginnid  im thann  is  uuerc tregan 
3234 an  is  hugie hreuuuan than  hie  it  gihorid  helitho  filo 
3235 ahton  eldibarn endi  im  is  ubilun  dad 
3236 werian mid  uuordon Ef  hie thann oc uuendian ni  uuili 
3237 ak  formuodit  sulica  menigi than  lat  thu  thena  man faran 
3238 hebbian  ina than for  hethinon endi  lat  ina  thi an  thinon  hugie  lethan 
3239 mithan  is an  thinon  muode ne  si that  im eft  mildi  god 
3240 her  hebancuning  helpa  forlihe 
3241 fadar  allero  firoho  barno Thuo  fragoda  Petrus 
3242 al  thegno  best  thiodon  sinan 
3243 hwo oft  scal  ik  them  mannon  thia uuid  mi  hebbeat 
3244 lethwerk giduan  lieƀo  drohtin 
3245 skulan  ik  im  sebun  sithon  iro  sundea alatan 
3246 wreth  uuerco er than  ik  is  eniga  uuraca  frummea 
3247 leth te  lone Thuo  sprak eft  thie  landes  uuard 
3248 angegin  thie  godes  suno  guodon  thegne 
3249 ne  seggiu  ik  thi fan  siƀunin so  thu  selƀo  sprikis 
3250 mahlian mid  thinu  muthu  ik  duon  thi  mera thar tuo 
3251 sivun  sithon  siƀontig so  scalt  thu  sundea  gihuem 
3252 leth alatan so  uuelliu  ik  thi te  leron geƀan 
3253 word  uuarfaston Nu  ik  thi  sulica  giuuald  forgaf 
3254 that  thu  mines  hiuuiskies  herost  uuaris 
3255 manag  mankunnies nu  scalt  thu  im  mildi uuesan 
3256 liudi  lithi Thuo thar te  them  lerande  quam 
3257 en  iung  man angegin endi  fragoda  Iesum  Crist 
3258 mester  thie  guodo  quat$  $hie  huat  scal  ik  mines duon 
3259 that  ik  hebanriki hebbean  muoti 
3260 hebbian  im  oduuelon  allon giuunnan 
3261 methomhord  manag thoh  he  mildan  hugi 
3262 beran an  is  briostun Thuo  sprac  im  that  barn  godes 
3263 hwe  quiđis  thu umbi  godi  that  gomono  enig 
3264 butan  thie  eno  thie thar  all  giscuop 
3265 werold endi  uunnia Ef  thu  is  uuillion  habis 
3266 that  thu an  lioht  godes lithan  muotis 
3267 than  scalt  thu bihaldan  thia  helagan  lera 
3268 the thar an  them  aldon  euue  gibiudit 
3269 that  thu  man ni  slah  thu  menes ni  sueri 
3270 farlegarnessi  farlat endi  luggi  giuuitscipi 
3271 strid endi  stulina ni  uuis  thu te  starc an  hugie 
3272 nithin  hatul  nodrof ni  frumi 
3273 abunst  alla  forlat  uuis  thinon  eldiron  guod 
3274 fadar endi  muoder endi  thinon  friundon  hold 
3275 the  nahiston  ginathig Than  thu  thi giniedon  muost 
3276 himil  rikies ef  thu  it bihaldan  uuili 
3277 fulgangan  godes  lerun Thuo  sprac eft  thie  iungo  man 
3278 al  hebbiu  ik so gilestid  quat$  $hie so  thu  mi  leris nu 
3279 word  uuisis so  ik  is  eouuiht ne  forliet 
3280 fan  minero  kindiski Thuo  bigan  ina  Crist sehan 
3281 an mid  is  ogon  En  is thar noh nu  quat$  $hie 
3282 wan  thero  uuerco ef  thu  is  uuillion  habis 
3283 that  thu  thionon  thiodne thionon  muotis 
3284 herro  thinon than  scalt  thu  that  thin  horth neman 
3285 skulan  thinon  oduuelon  allan forcopan 
3286 diuri  methmos endi delian  het 
3287 arm  mannon than  habis  thi after  thiu 
3288 hord an  himile  cum  thi than gihaldan te  mi 
3289 folgon  thi  minero  ferdi than  habis  thu  friđo sithor 
3290 tho  uurdun  Cristes  uuord  kindiungan  man 
3291 switho an  sorogon  uuas  im  ser  hugi 
3292 mod umbi  herte  habda  metmo  filo 
3293 welo giuunnan  uuenda  im eft thanan 
3294 wesan  im unotho innan  brioston 
3295 an  is  sebon suaro  Sah  im after thuo 
3296 Krist  alouualdo  quat  it thuo thar  hie  uuelda 
3297 te  them  is  iungron  geginuuardon that  uuari an  godes  riki 
3298 unothi  odigan  man upp ti cumanne 
3299 otho  mag  man  oluuendeon thoh  hie  si unmet  grot 
3300 thurh  nadlun  gat thoh  it  si  naro suitho 
3301 safto thuruslopian than  mugi cuman  thiu  seola te  himile 
3302 the  odages  mannes  thie hier  all  haƀit 
3303 wendian an  thena  uueroldscatt  uuilleon  sinon 
3304 modgithaht endi ne  hugit umbi  thia  maht  godes 
3305 he  anuuordeda thuo  erthuungan  gumo 
3306 Simon  Petrus endi seggian  bad 
3307 liof  herron  Huat  sculun  uui  thes te  lone niman  quat$  $hie 
3308 god te  gelde  thes  uui thuru  thin  iungarduom 
3309 egan endi  erƀi  all  forlietun 
3310 hof endi  hiuuiski endi  thi te  herren  gicurun 
3311 felgian  thinero  ferdi  huat  scal  us  thes ti  frumu uuerthan 
3312 lang te  lone  Liudeo  drohtin 
3313 seggian  im thuo  selƀo  suno  drohtines Than  ik sittean  cumu  quat$  $hie 
3314 an  thia  mikulun  maht an  them  mariun  dage 
3315 thar  ik  allon  scal  irmintheodon 
3316 dom adelean than  muotun  gi mid  iuuuon  drohtine thar 
3317 self sittean endi  muotun  thera  saca uualdan 
3318 motan  gi  Israhelo  edilifolcon 
3319 adelian after  iro  dadeon so  muotun  gi thar  gidiurida uuesan 
3320 than  seggiu  ik  iu te  uuaron so  huie so  that an  thesaro  uueroldi  giduot 
3321 that  hie thuru  mina  minnea  mago  gisidli 
3322 liof  forlatit  thes  scal  hie hier  lon niman 
3323 tehan  sithon  tehanfald ef  hie  it mid  treuuon  duot 
3324 mid  hluttru  hugiu Oƀar  that  haƀit  hie ok  himiles  leoht 
3325 opan  euuig  lif  Bigan  im thuo after  thiu 
3326 al  barno  best  enn  bilithi seggian 
3327 kwethan that thar  enn  odag  man an  erdagon 
3328 wesan under  them  uuerode  Hie  habda  uuelono  genoh 
3329 sink gisamnot endi  im sinnon  uuas 
3330 garu midi  goldu endi mid  goduuuebbiu 
3331 fagar  fratohon endi  im so  filo  habda 
3332 god an  is  gardon endi  im at  is  gomon  sat 
3333 al  dago  gihuilikes  habda  im  diurlic  liƀ 
3334 blithsia an  is  benki Than  uuas thar eft  en  biddandi  man 
3335 levon an  is  lichamon  Lazarus  uuas  hie hetan 
3336 liggian  im  dago  gihuilikes at  them  duron foran 
3337 thar  hie  thena  odagan  man inna  uuissa 
3338 an  is  gastselie  goma thiggian 
3339 sittian at  is  sumble endi  hie sinnon  bed 
3340 armon thar ute ni  muosta thar inn cuman 
3341 he ni  mohta gibiddean that  man  im  thes  brodes tharod 
3342 dragan  uueldi  thes thar fan  them  disce nither 
3343 andfallan under  iro  fuoti ne  mohta  im thar  enig  froma uuerthan 
3344 fan  them  herrosten  them  thes  huses  giuueld neuan that thar  gengun  is  hundos tuo 
3345 likkon  is  likuundun thar  hie  liggeandi 
3346 hungar  tholoda ne  quam  im thar te  helpu  uuiht 
3347 fan  them  rikeon  man Thuo  gifran  ik that  ina  reganugiscapu 
3348 the  armon  man  is  endago 
3349 manon  magtig  mahtiom  suith  suht that  hie  manno  drom 
3350 agevan  scolda  Godes  engilos 
3351 andfahan  is  ferah endi  leddun  ina forth thanan 
3352 that  sia an  Habrahames  barm  thes  armon  mannes 
3353 seola  gisettun thar  muosta  hie simle forth 
3354 wesan an  uunnion Thuo  quamun ok  uurdigiscapu 
3355 the  odagen  man  orlaghuila 
3356 that  hie  thit  leoht  forliet  letha  uuihti 
3357 bisenkian  is  seola an  thena  suarton  hell 
3358 and  that  fern innan  fiondon te  uuilleon 
3359 bigravan  ina an  gramono  hem Thanan  mohta  hie  thena  guodon scauuon 
3360 Habraham gisehan thar  hie uppe  uuas 
3361 lif an  luston endi  Lazarus  satt 
3362 blithi an  is  barme  bereht  lon  antfeng 
3363 al  is  aramuodio endi  lag  thie  odago  man 
3364 heto an  thero  helliu  hriep upp thanan 
3365 fadar  Habraham  quat$  $hie  mi  ist  firinon  tharf 
3366 that  thu  mi an  thinon  muodsebon  mildi  uuerthes 
3367 lithi an  thesaro  lognu  sendi  mi  Lazarusan herod 
3368 that  hie  mi  gifuore an  thit  fern innan 
3369 kald  uuateres  Ik hier  quik  brinnu 
3370 heto an  thesaro  helliu nu  is  mi  thinero  helpono  tharf 
3371 that  hie  mi  aleskie mid  is  lutticon  fingru 
3372 tunga  mina nu  siu  tecan  haƀit 
3373 uvil  araƀedi  inuuidrado 
3374 leth  spraka  alles  ist  mi nu  thes  lon cuman 
3375 he  anduuordida thuo  Abraham  that  uuas  aldfader 
3376 huggian  thu an  thinemo  herten  quat$  $hie  huat  thu  habdos iu 
3377 welo an  uueroldi Huat  thu thar  alla  thina  uunnia  forsliti 
3378 god an  gardon so  huat so  thi  gibidig forth 
3379 werthan  scoldi  Uuiti  tholoda 
3380 Lazarus an  them  leohte  habda thar  lethes  filo 
3381 witan an  uueroldi Bithiu  scal  hie nu  uuelono egan 
3382 libbian an  luston  thu  scalt  thia  logna tholon 
3383 brinnan  fiur ni  mag  es  thi  enig  buota cuman 
3384 hinana te  helliu  it  habit  the  helago  god 
3385 so gifastnot mid  is  fathmon ni  mag thar faran  enig 
3386 thegan thuru  that  thiustria  it  ist hier so  thikki undar  us 
3387 tho  sprac eft  Abrahame  thie  erl tegegnes 
3388 fan  thero  hetun  hell endi  helpono  bad 
3389 that  hie  Lazaruse an  liudo  drom 
3390 self  sandi that  hie  giseggie thar 
3391 brothar  minon huo  ik hier  brinnandi 
3392 thrawerk  tholon  sia thar under  thera  thieda  sind 
3393 he  fiui under  them  folce  ik an  forohton  biun 
3394 that  sia  im thar  foruuirkean that  sia  sculin oc an  thit  uuiti te  mi 
3395 an so  gradog  fiur Thuo  im eft tegegnes  sprak 
3396 Habraham  aldfader  quat that  sia thar  eu  godes 
3397 an  them  landscipe  liudi  habdin 
3398 Moyses  gobod endi thar  manegero tuo 
3399 warsago  uuord Ef  sia  is  uuilliga  sind 
3400 that  sia  that  bihaldan than ni  thurƀun  sia an  thena  hell innan 
3401 an  that  fern faran ef  sia  frummian so 
3402 so  thia  gibiodat  thie  the  buok  lesat 
3403 the  liudion te  leru Ef  sia  thes than ni  uuelliat lestean  uuiht 
3404 than ni  horiat  sia oc  them  the hinan  astet 
3405 man fan  dode  Lata  man  sia an  iro  muodsebon 
3406 self keosan  hueder  im  suotera  thunke 
3407 te giuuinnanne so lango so  sia an  thesaro  uueroldi  sind 
3408 that  sia eft  uƀil eftha  guod after  hebbian 
3409 so  lerda  hie tho  thia  liudi  liohton  uuordon 
3410 al  barno  best endi  bilithi  sagda 
3411 manag  mancunnie  mahtig  drohtin 
3412 kwethan that  im  en  salig  gumo samnon  bigunni 
3413 man an  moragan endi  im  meda  gihet 
3414 the  herrosto  thes  hiuuiskes suitho  holdlic  lon 
3415 kwethan that  hie  iro  allaro  gihuem  enna  gabi 
3416 siluvrin  scat Thuo  samnodun  managa 
3417 wer an  is  uuingardon endi  hie  im  uuerc  bifalah 
3418 adro an  uhtan  Sum  quam thar oc an  undorn tuo 
3419 sum  quam thar an  middian  dag  man te  them  uuerke 
3420 sum  quam thar te  nonu thuo  uuas  thiu  niguđa  tid 
3421 sumarlang  dages  sum thar oc sithor  quam 
3422 an  thia  elliftun  tid Thuo  geng thar  aƀand tuo 
3423 sunna ti  sedle Thuo  hie  selbo  gibod 
3424 is  ambahtion  erlo  drohtin 
3425 that  man  thero  manno  gihuem  is  meoda  forguldi 
3426 the  erlon  arbiđlon  hiet  thiem at  erist geban 
3427 the  that  lezt  uuarun  liudi  cumana 
3428 wer te  them  uuirke endi mid  is  uuordon  gibod 
3429 that  man  them  mannon  iro  mieda  forguldi 
3430 al at aftan  them thar  quamun at  erist tuo 
3431 willian te  them  uuerke  Uuandun  sia suitho 
3432 that  man  im  mera  lon gimacod  habdi 
3433 with  iro  arabedie Than  man  im  allon  gaf 
3434 the  liudeon gilico  leth  uuas  that suitho 
3435 al  them  ando  them thar  quamun at  erist tuo 
3436 we  quamun hier an  moragan  quathun  sia endi  tholodun hier  manag te  dage 
3437 arvedwerk  huilon  unmet  het 
3438 skinan  sunna nu ni  gibis  thu  us  scattes than  mer 
3439 the  thu  them  ođron  duos  thia hier  ena  huila 
3440 wesan an  thinon  uuerke Thuo  habda eft  is  uuord  garo 
3441 the  herrosto  thes  hiuuiskes  quat  hie  im ni  habdi gihetan than  mer 
3442 werth uuid  iro  uuerke Huat  ik  giuuald  hebbiu  quat$  $hie 
3443 that  ik  iu  allon gilico  muot  lon forgeldan 
3444 iuwa  uuerkes  uuerth Than  uualdandi  Crist 
3445 menian  im thoh  mera  thing thoh  hie obar  that  manno  folc 
3446 fan  them  uuingardon so  uuordon  spraki 
3447 hwo thar unefnu  erlos  quamun 
3448 wer te  them  uuerke so  sculun fan  thero  uueroldi duon 
3449 mankunni  barn an  that  mario  lioht 
3450 gumo an  godes  uuang  Sum  biginnit  ina giriuuan san 
3451 an  is  kindiski  haƀit  im gicoran an  muod 
3452 willio  guodan  uueroldsaca  mithit 
3453 farlatan  is  lusta ni  mag  ina  is  likhamo 
3454 an  unspuod forspanan  spahitha  linot 
3455 god  eu  gramono  forlatit 
3456 wreth  uuillion  duot  im so te  is  uueroldi forth 
3457 lestian so an  theson  liohte antthat  im  is  liƀes  cumit 
3458 aldar  aƀand  giuuitit  im than  uppuuego 
3459 that  uuirthit  im  is  araƀedi  all gilonot 
3460 fargeldan mid  guodu an  godes  rikie 
3461 the  mendun  thia  uuuruhteon  thia an  them  uuingardon 
3462 adro an  uhta arbidlico 
3463 werk  bigunnun endi  thuruuuonodun forth 
3464 erl unt  aband  Sum thar oc an  undern  quam 
3465 hebbian thuo farmerrid  thia  moraganstunda 
3466 the  daguuerkes forduolon so  duot  doloro  filo 
3467 gimed  manno  dribit  im  mislic  thing 
3468 gern an  is  iuguthi  habit  im  gelpquidi 
3469 leth gilinot endi  losuuord  manag 
3470 untat  is  kindiski farcuman  uuirđit 
3471 that  ina after  is  iuguthi  godes  anst  manot 
3472 blithi an  is  brioston  fahit  im te  beteron than 
3473 word endi  uuercon  ledit  im  is  uuerold mid  thiu 
3474 is  aldar ant  thena  endi  cumit  im  alles  lon 
3475 an  godes  rikie  godaro  uuerko 
3476 sum  mann thann  midfiri  men  farlatid 
3477 swar  sundiun  fahit  im an  salig  thing 
3478 biginnan  im thuru  godes  craft  guodaro  uuerco 
3479 botian  balospraka  latit  im  is  bittrun  dad 
3480 an  is  hugie hreuuan  cumit  im  thiu  helpa fon  gode 
3481 that  im  gilestid  thie  giloƀo so lango so  im  is  liƀ  uuarod 
3482 faran  im forth mid  thiu  antfahit  is  mieda 
3483 god  lon at  gode ni  sindun  eniga  geƀa  beteran 
3484 sum  biginnit thann oc furthor than  hie  ist  fruodot mer 
3485 is  aldares afheldit than  biginnat  im  is  uƀilon  uuerc 
3486 lethon an  theson  liohte than  ina  lera  godes 
3487 manon an  is  muode  uuirđit  im  mildera  hugi 
3488 thurhgangan  im mid  guodu endi  geld  nimit 
3489 hoh  himilriki than  hie hinan  uuendit 
3490 werthan  im  is  mieda so sama so  them  mannon  uuarth 
3491 the thar te  noon  dages an  thia  nigunda  tid 
3492 an  thena  uingardon uuirkean  quamun 
3493 sum  uuirđid than so suitho  gifruodot so  hie ni  uuili  is  sundia buotan 
3494 ak  hie  okit  sia mid  uƀilu  gihuilicu antthat  im  is  aƀand  nahit 
3495 is  aldres  endi  is  uuunnia  forslitit than  biginnit  he  im  uuiti andradan 
3496 is  sundion  uuerthat  im  soroga an  muode  gihugit  huat  hie  selƀo  gifrumida 
3497 grim thann lang the  hie  muosta  is  iuguthi niotan ni  mag than mid  ođru  guodu gibuotian 
3498 the  dadi  thia  hie so  dereuia  gifrumida ac  hie  slahit  allaro  dago  gihuilikes 
3499 an  is  briost mid  bethion  handon endi  uuopit  sia mid  bittron  trahnion 
3500 hludo  hie  sia mid  hofno  cumit  bidit  thena  helagan  drohtin 
3501 mahtig that  hie  im  mildi  uuerthe ni  latit  im sithor  is  muod gituiflian 
3502 so  egrohtfull  ist  thie thar  alles  giuualdit  hie ni  uuili  enigon  irminmanno 
3503 farwernian  uuillion  sines  forgiƀit  im  uualdand  selƀo 
3504 helag  himilo  riki than  is  im giholpan sithor 
3505 al  sculun  sia thar  era antfahan thoh  sia tharod te  enero  tidi 
3506 ne  cuman  that  mancunni thoh  uuill  im  thie  craftigo  drohtin 
3507 lonon  allero  liudio so  huilicon so hier  is  giloƀon  antfahit 
3508 endi  himilriki  giƀit  hie  allon  thiodon 
3509 man te  miedu  That  menda  mahtig  Crist 
3510 barn  that  besta thuo  hie  that  bilithi  sprak 
3511 hwo thar te  them  uuingardon  uuurohtion  quamin 
3512 man mislico thoh  nam  is  mieda  gihuie 
3513 ful te  is  frohen So  sculun  firio  barn 
3514 at  gode  selƀon  geld antfahan 
3515 switho  lioblic  lon thoh  sia  suma  lata  uuerthan 
3516 hetan  im thuo  thia  is  guodun  iungron nahor 
3517 twelif gangan  thia  uuarun  im  triuuistun 
3518 man oƀar  erthu  sagda  im  mahtig  self 
3519 othar  sithu  huilic  im thar  arbedi 
3520 toward  uuarun  Thes ni  mag  enig  tueho uuerthan  quat$  $hie 
3521 kwethan that  sia thuo te  Ierusalem an  that  Iudeono  folc 
3522 lithan  scoldin Thar  uuirđit  all gilestid so 
3523 frummian under  them  folke so  it an  furndagon 
3524 wis  man bi  mi  uuordon  gisprakun 
3525 thar  sculun  mi farcopan undar  thia  craftigun  thiod 
3526 helith te  thero  heri thar  uuerthat  mina  hendi  gibundan 
3527 fathmos  uuerthat  mi thar gifastnod  filo  scal  ik thar githolon 
3528 hosk gihorian endi  harmquidi 
3529 bismerspraka endi  bihetuuord  manag 
3530 he  uuegiat  mi te  uundron  uuapnes  eggion 
3531 bilosian  mi  liƀu  ik te  theson  liohte  scal 
3532 thurh  drohtines  craft fon  dode astandan 
3533 an  thriddion  dage Ne  quam  ik undar  thesa  thioda herod 
3534 te  thiu that  min  eldibarn  araƀit  habdin 
3535 that  mi  thionodi  thius  theoda ne  uuelliu  ik  es  sia thiggean nu 
3536 fergon  thit  folcscipi ac  ik  scal  im te  frumu uuerthan 
3537 thionon  im thiolico endi for  alla  thesa  thioda geƀan 
3538 seola  mina  Ik  uuelliu  sia  selƀo nu 
3539 losian mid  minu  liƀu  thia hier lango  bidun 
3540 mankunni  manag  minera  helpa 
3541 faran  im thuo forthuuardes  habda  im  ferhtan  hugi 
3542 blithi an  is  brioston  barn  drohtines 
3543 willian  im te  Hierusalem  Iudeo  folkes 
3544 willio uuison  hie  consta  thes  uuerodes so garo 
3545 hetigrim  hugi endi  hardon  strid 
3546 wreth  uuilleon  Uuerod  sithoda 
3547 furi  Hierichoburg  uuas  thie  godes  suno 
3548 mahtig undar  thero  menigi Thar  satun  tuena  man bi  uuege 
3549 blind  uuarun  sia  bethia  uuas  im  buotono  tharf 
3550 that  sia  giheldi  heƀanes  uualdand 
3551 hwand  sia so lango  leohtes  tholodun 
3552 manag  huila  Sia  gihordun thuo  that  megin faran 
3553 endi  fragodun san firiuuitlico 
3554 reginblind  huilik thar  riki  mann 
3555 undar  them  folcscipe  furista  uuari 
3556 her an  hoƀit Thuo  sprac  im  en  helith angegin 
3557 kwethan that thar  Iesu  Crist fan  Galileo  lande 
3558 helian  best  herrost  uuari 
3559 faran mid  is  folcu Thuo  uuarth  fromod  hugi 
3560 bethia  them  blindon  mannon thuo  sia  that  barn  godes 
3561 witan under  them  uueroda  hreopun  im thuo mid  iro  uuordon tuo 
3562 hludo te  them  helagon  Criste  badun that  hie  im  helpa  giredi 
3563 drohtin  Dauides  sunu  uuis  us mid  thinon  dadion  mildi 
3564 nerian  us af  thesaro  nodi so  thu  ginuogia  duos 
3565 man  cunnies  thu  bist  manogon  guod 
3566 helpan endi  helis Thuo  bigan  im  that  helitho  folc 
3567 werian mid  uuordon that  sia an  uualdand  Crist 
3568 so hludo ni  hreopin  Sia ni  uueldun  es  im horian te  thiu 
3569 ak  sia simla mer endi mer oƀar  that  manno  folc 
3570 hludo  hreopun  Heland  gistuod 
3571 al  barno  best  hiet  sia thuo brengian te  im 
3572 ledian thuru  thia  liudi  sprak  im  listion tuo 
3573 mildo for  thero  menigi  Huat  uuelliat  gi  minero hier  quat$  $he 
3574 helpa biddean  Sia  badun  ina  helagna 
3575 that  hie  im  iro  ogun  opana  gidedi 
3576 farlihan  thieses  leohtes that  sia  liudio  drom 
3577 swigli  sunnun  scin gisehan  muostin 
3578 wlitiskoni  uuerold  Uualdand  frumida 
3579 hrinan  sia thuo mid  is  handon  deda  is  helpa thar tuo 
3580 that  them  blindon thuo  bethion  uurthun 
3581 oga giopanod that  sia  ertha endi  himil 
3582 thurh  craft  godes antkennian  mohtun 
3583 lioht endi  liudi Thuo  sagdun  sia  lof  gode 
3584 diurian  is  dadi  thes  sia  dages  liohtes 
3585 brukan  mostun  giuuitun  im  bethia mid  im 
3586 folgon  is  ferdi  uuas  im  thiu  fruma  giƀidig 
3587 endi oc  uualdandes  uuerc uuido gicuthit 
3588 manag gimarid Thar  uuas so  mahtiglic 
3589 bilithi gibocnit thar  thia  blindun  mann 
3590 bi  them  uuege  satun  uuiti  tholodun 
3591 lioht  losa  that  menit thoh  liudio  barn 
3592 al  mancunni huo  sia  mahtig  god 
3593 an  them  anginne thuru  is  enes  craft 
3594 sinhiwun  tue  selƀo  giuuarahta 
3595 Adam endi  Euun  forgaf  im  uppuuegos 
3596 himil  riki ac thuo  uuarth  im  thie  hatulo te  nah 
3597 fiund mid  fecnu endi mid  firinuuercon 
3598 biswikan  sia mid  sundion that  sia  sinsconi 
3599 lioht  forlietun  uurthun an  letherun  stedi 
3600 an  thesan  middilgard  mann foruuorpan 
3601 tholon hier an  thiustre  thiodaraƀedi 
3602 winnan  uuracsithos  uuelon  tharƀodun 
3603 fargetan  godes  rikies  gramon  thionodun 
3604 fiund  barnon  sia  guldun  is  im mid  fiuru  lon 
3605 an  thero  hetun  hell Bethiu  uuarun  sia an  iro  hugi  blinda 
3606 an  thesaro  middilgard  menniscono  barn 
3607 hwand  sia  ina ne  antkendun  craftigna  god 
3608 himilisk  herron  thena  the  sia mid  is  handon  giscuop 
3609 wirkian an  is  uuilleon  Thius  uuerold  uuas thuo so farhueriƀid 
3610 bithwingan an  thiestre an  thiodaraƀedi 
3611 an  dođes  dalu  satun  im thuo bi  thero  drohtines  stratun 
3612 jamarmod  godes  helpa  bidun 
3613 siu ni  mohta  im thoh er uuerthan er than  uualdand  god 
3614 an  thesan  middilgard  mahtig  drohtin 
3615 is  selƀes  suno sendean  uuelda 
3616 that  hie  lioht  antluki  liudio  barnon 
3617 opanon  im  euuig  lif that  sia  thena  alouualdon  mahtin 
3618 andkennian uuel  craftigna  god 
3619 ok  mag  ik  iu tellian ef  gi thar tuo  uuelleant 
3620 huggian endi horean that  gi  thes  helandes  mugun 
3621 kraft ankennian huo  is  cumi  uurdun 
3622 an  thesaro  middilgard  managon te  helpon 
3623 ge  huuat  hie mid  them  dadion  drohtin  selƀo 
3624 manag  menda gie bihui  thiu  maria  burg 
3625 Hiericho  hetit  thiu thar an  Iudeon  stet 
3626 makon mid  muron  thiu  is after  them  manon ginamod 
3627 aftar  them  torohton  tungle  hie ni  mag  is  tidi bimithan 
3628 ak  hie  dago  gihuilikes  duot endihueđar 
3629 wanon eftha  uuahsit So  duot an  thesaro  uueroldi hier 
3630 an  thesaro  middilgard  menniscono  barn 
3631 faran endi  folgot  fruoda  sterebat 
3632 werthan eft  iunga after  cumana 
3633 wer  auuahsana antthat  sia eft  uurth  fornimid 
3634 the  menda  that  barn  godes thuo  hie fan  thero  burgi  fuor 
3635 the  guoduo fan  Hiericho that ni  mohta er uuerthan  gumono  barnon 
3636 the  blindi gibuotid that  sia  that  berahta  lioht 
3637 sehan  sinsconi er than  hie  selbo hier 
3638 an  thesaro  middilgard  menniski  antfeng 
3639 flesk endi  lichamon Thuo  uurthun  thes  firio  barn 
3640 giwar an  thesaro  uueroldi  thia hier an  uuitie er 
3641 sittian an  sundion  gisiunies  losa 
3642 tholon an  thiustrie  siu  afsuoƀun that  uuas  thero  thieda cuman 
3643 helian te  helpu fan  heƀanrikie 
3644 Krist  allaro  cuningo  best  sia  mohtun  is antkennian san 
3645 folian  is  ferdio Thuo  sia so filo  hreopun 
3646 the  man te  them  mahtigon  gode that  im  mildi after  thiu 
3647 waldand  uurđi Than  uueridun  im suithuo 
3648 the  suarun  sundiun  thia  sia  im err  selƀon  gidedun 
3649 latan  sia  thes  giloƀen  Sia ni  mohtun  them  liudion thoh 
3650 biwerian  iro  uuillion ac  sia an  uualdand  god 
3651 hludo  hreopun antthat  hie  im  iro  heli  forgaf 
3652 that  sia  sinlibi gisehan  muostun 
3653 opan  euuig  lioht endi an faran 
3654 an  thia  berahtun  bu  That  mendun  thia  blindun  man 
3655 the thar bi  Hierichoburg te  them  godes  barne 
3656 hludo  hreopun that  hie  im  iro  heli  forliuui 
3657 lioht an  theson  liƀe than  im  liudio so  filo 
3658 werian met  uuordon  thia thar an  them  uuege  fuorun 
3659 biforan endi bihindan so  duot  thia  firinsundiun 
3660 an  thesaro  middilgard  manno  cunnie 
3661 horian nu huo  thia  blindun sithor  im gibuotit  uuarth 
3662 that  sia  sunnun  lioht gisehan  muostun 
3663 hwo  sia thuo  dadun  giuuitun  im mid  uson  drohtine samad 
3664 folgon  is  ferdi  sprakun  filo  uuordo 
3665 the  landes  hirdie to  loƀe so  duot  im noh  liudio  barn 
3666 wido after  thesaro  uueroldi sithor  im  uualdand  Crist 
3667 liuhtian mid  is  lerun endi  im  lif  euuig 
3668 god  riki  forgaf  guodon  mannon 
3669 hoh  himiles  leoht endi  is  helpa thar tuo 
3670 so  huem so  that  giuuercot that  hie  muoti  them  is  uuege folgon 
3671 tho  nahida  neriendo  Crist 
3672 the  guodo te  Hierusalem  Quam  im thar tegegnes  filo 
3673 werod an  uuillion uuel  huggiandes 
3674 andfahan  ina fagaro endi  im biforan  stroidun 
3675 the  uueg mid  iro  giuuadion endi mid  uuurtiun so samo 
3676 mid  berehton  bluomon endi mid  buomo  tuogon 
3677 the  feld mid  fagaron  palmon all so  is  fard  giburida 
3678 that  thie  guodes  suno gangan  uuelda 
3679 te  thero  mariun  burg  Huarƀ  ina  megin umbi 
3680 liudi an  luston endi  lofsang  ahuof 
3681 the  uuerod an  uuilleon  sagdun  uualdande  thanc 
3682 the thar  selbo  quam  suno  Dauides 
3683 wison  thes  uuerodes Thuo  gisah  uualdand  Crist 
3684 the  godo te  Hierusalem  gumono  besta 
3685 blikan  thena  berges  uual endi  bu  Iudeono 
3686 hoh  hornselios endi oc  that  hus  godes 
3687 al  uuiho  uunsamost Thuo  uuell  im an innon 
3688 hugi um  is  herta thuo ni  mohta  that  helaga  barn 
3689 wop auuisian  sprac thuo  uuordo  filo 
3690 hriuwigliko  uuas  im  is  hugi  serag 
3691 we  uuarth  thi  Hierusalem  quat$  $hie  thes  thu te  uuaron ni  uuest 
3692 the  uuurđgiscapu  thia  thi noh giuuerthan  sculun 
3693 hwo  thu noh  uuirdis bihadd  heries  craftu 
3694 endi  thi  bisitteat  slidmuoddia  man 
3695 fiund mid  folcon Than ni  haƀis  thu  fritho huergin 
3696 mundburd mid  mannun  lediat  thi hier  managa tuo 
3697 ord endi  eggia  orlages  uuord 
3698 farfehon  thin  folcscipi  fiures  lioman 
3699 these  uuiki  auuosteat  uuallos  hoha 
3700 fellian te  foldu ne  afstet  is  felis 
3701 sten oƀar  ođron ac  uuerthat  thesa  stedi  uuostia 
3702 umbi  Hierusalem  Iudeo  liudio 
3703 hwand  sia ne  antkenneat that  im  cumana  sind 
3704 iru  tidi tuouuardes ac  sia  hebbeat  im  tuiflian  hugi 
3705 ne  uuitun that  iro  uuisod  uualdandes  craft 
3706 witan  im thuo mid  thero  menegi  manno  drohtin 
3707 an  thia  berehtun  burh So thuo  that  barn  godes 
3708 innan  Hierusalem mid  thiu  gumono  folcu 
3709 seg mid  thiu  gisithu thuo  uuarth thar  allaro  sango  mest 
3710 hlud  stemna ahaƀan  helagon  uuordon 
3711 lovon  thena  landes  uueard  liudio  menigi 
3712 barn  that  besta  thiu  burg  uuarth an  hruoru 
3713 the  folc  uuarth an  forohton endi  fragodun san 
3714 hwe  that  uuari  that thar mid  thiu  uuerodu  quam 
3715 mid  thero  mikilun  menigi Thuo  sprak  im  en  man angegin 
3716 kwethan that thar  Iesus  Crist fan  Galileo  lande 
3717 fan  Nazaretburg  neriand  quami 
3718 witig  uuarsago  them  uuerode te  helpu 
3719 tho  uuas  them  Iudeon  thia  im err  grama  uuarun 
3720 unhold an  hugie  harm an  muode 
3721 that  im  thia  liudi so  filo  lofsang  uuarahtun 
3722 diurian  iro  drohtin Thuo  gengun  dolmuoda 
3723 that  sia uuid  uualdand  Crist  uuordon  spracun 
3724 biddian that  hie  that  gisithi suigon  hieti 
3725 lettian  thia  liudi that  sia  im  lof so  filo 
3726 word ne  uuarahtin  It  is  theson  uuerode  leth  quathun  sia 
3727 these  burgliudion Thuo  sprak eft  thet  barn  godes 
3728 ef  gi  sia  amerriat  quat$  $hie that hier ni  muotun  manno  barn 
3729 waldand  craft  uuordon diurian 
3730 than  sculun  it hruopan thoh  harda  stenos 
3731 for  theson  folcscipie  felisos  starca 
3732 er than  it io  biliƀe  man  is  lof  spreke 
3733 wido after  thesaro  uueroldi Thuo  hie an  thena  uuih innan 
3734 gangan an  that  godes  hus  fand thar  Iudeono  filo 
3735 mislik  man  managa atsamne 
3736 the  im thar  copstedi gicoran  habdun 
3737 mangon  im thar mid  maneges  hui  muniterios  satun 
3738 an  them  uuihe innan  habdun  iro  uuehsal gidago 
3739 garu te geƀanne  That  uuas  them  godes  barne 
3740 al an  andon  dref  sia ut thanan 
3741 rumo fan  them  racode  quat that  uuari  rehtera  dad 
3742 that thar ti  bedu  fuorin  barn  Israheles 
3743 endi an  theson  minon  huse  helpono  badin 
3744 that  sia  sigidrohtin  sundiono  tuomie 
3745 than hier  thiobos an  thingstedi  haldan 
3746 the  foruuarahtun  uueros  uuehsal  driƀan 
3747 unreht  enuuald  gi  eniga  era ni  uuitun 
3748 these  godes  huses  Iudeo  liudi 
3749 so  rumda  hie thuo endi  recoda  riki  drohtin 
3750 the  helaga  hus endi an  helpon  uuas 
3751 manag  mancunnie  them  thie  is  mikilun  craft 
3752 ferran  gifrognun endi thar gifaran  quamun 
3753 ovar  langan  uueg  Uuarth thar  lef so  manag 
3754 halt gihelid endi  haf so samo 
3755 blind gibuotid So  deda  that  barn  godes 
3756 willian te  them  uuerode huand  all an  is  giuueldi  stet 
3757 umbi  thesaro  liudio  lif endi oc umbi  thit  land so samo 
3758 standan  im thuo for  them  uuihe  uualdandi  Crist 
3759 liof  landes  uuard endi  im  thero  liudeo  hugi 
3760 iru  uuilleon  afteruuaroda  gisah  uuerod  mikil 
3761 an  that  maria  hus  metmos fuorian 
3762 gevon mid  goldu endi mid  guoduuuebbiu 
3763 diuri  fratohon  That  all  drohtin  Crist 
3764 waron uuislico Thuo  quam thar oc  en  uuiduuua tuo 
3765 idis  armscapan endi te  them  alahe  geng 
3766 endi  siu an  that  tresuhus  tuena  lagda 
3767 erin  scattos  uuas  iro  enuald  hugi 
3768 willio  guodes Thuo  sprac  uualdand  Crist 
3769 the  guodo uuiđ  is  iungron  quat that  siu thar  geƀa  brahti 
3770 mero  mikilu than elcor  enig  mannes  suno 
3771 ef hier  odaga  man  quat$  $hie  era  brahtun 
3772 methomhord  manag  sie  lietun  im  mero at  hus 
3773 welo giuunnan Ne  deda  thius  uuiduuua so 
3774 ak  siu te  them  alahe  gaf  all  that  siu  habda 
3775 welo giuuunnnan so  siu  iro  uuiht ni  fargaf 
3776 god an  iro  gardon Bethui  sind  iru  geƀa  merun 
3777 waldand  uuertha huand  siu  it mid  sulicon  uuilleon  deda 
3778 te  theson  godes  huse  Thes  scal  siu  geld neman 
3779 switho  langsam  lon  thes  siu  sulican  giloƀon  haƀit 
3780 so  gifran  ik that thar an  them  uuihe  uualdandi  Crist 
3781 al  dago  gihuilikes  drohtin  manno 
3782 wisian mid  uordon  Stuod  ina  uuerod umbi 
3783 grot  folc  Iudeono  gihordun  is  guodun  uuord 
3784 swoti seggian  Sum so  salig  uuarth 
3785 man undar  thero  menigi that  it  bigan an  is  muod hladan 
3786 linon  im  thia  lera  thia  the  landes  uuard 
3787 al be  bilithion  gisprac  barn  drohtines 
3788 sum  uuarun eft so  letha  lera  Cristes 
3789 waldand  uuord  uuas  im  uuidarmuod  hugi 
3790 al  them  the an  thiemo  heriscipie  herost  uuarun 
3791 furisto an  them  folce  fares  hogdun 
3792 wreth mid  iro  uuordon  habdun  im  uuidarsacon 
3793 halon te  helpu  thes  herrosten  man 
3794 Erodes  thegan  the thar  anduuard  stuod 
3795 wreth  uuillien that  hie  iro  uuord  obarhordi 
3796 ef  sia  ina  forfengin that  sia  ina than  feteros an 
3797 the  liudi  lithobendi leggian  muostin 
3798 sundia  losan Thuo  gengun  im  thia  gisithos tuo 
3799 bittaro  gihugida that  sia uuith  that  barn  godes 
3800 wreth  uuidarsacon  uuordon  spracun 
3801 hwe  thu  bist  eusago  quathun  sia  allon  thiodon 
3802 wisian  uuares so  filo  thi  uureth  eouuiht 
3803 te bimithanne  manno 
3804 umbi  is  rikiduom neƀa  thu sinnon  that  reht  sprikis 
3805 endi an  thena  godes  uueg  gumono  gisithi 
3806 ledian mid  thinon  leron ni  mah  thi  lastar  mann 
3807 findan undar  theson  folke Nu  uui  thi fragon  sculun 
3808 riki  thiodan  huilik  reht  habit 
3809 the  kesur fan  Rumu  thie  im te  theson  kuninge herod 
3810 tins  suokit endi gitald  haƀit 
3811 hwe  uui  im geldan  sculun  iaro  gihuilices 
3812 hovidskat  Saga  huat  thi  thes an  thinon  hugi  thunke 
3813 wesan  it  reht the  Rad for  thinon 
3814 landmag uuel  us  ist  thinera  lera  tharf 
3815 he  uueldun that  hie  it  antquathi than  mohta  hie thoh antkennian uuel 
3816 iru  uurethan  uuillion Te  hui  gi  uuarlogan  quat$  $hie 
3817 fandon  min so fruocno Ne  scal  iu  that te  frumu uuerthan 
3818 that  gi  driegirios darnungo nu 
3819 willian  mi forfahan  Hiet  hie thuo forth dragan 
3820 te scauuonne  thia  scattos  thia  gi  sculdiga  sind 
3821 an  that  geld te geban  Iudeon  druogun 
3822 en  silubrinna forth  sahun  managa tuo 
3823 hwo  hie  uuas gimunitod  uuas an  middion  scin 
3824 the  kesures  bilithi  that  mohtun  sia ankennian uuell 
3825 iru  herren  hobidmal Thuo  fragoda  sie  thie  helago  Crist 
3826 aftar  huem  thiu  gilicnissi gilegid  uuari 
3827 he  quathun that  it  uuari  uueroldkesures 
3828 fan  Rumuburg  thes  the  allas  thieses  rikes  habiđ 
3829 giwald an  thesaro  uueroldi Than  uuellia  ik  iu te  uuaron  quat$  $hie 
3830 self seggian that  gi  im  sin  gebat 
3831 weroldherro  is  giuuunst endi  uualdand  gode 
3832 sellian  that thar  sin  ist  that  sculun  iuuua  seolun uuesan 
3833 gumo  gestos Thuo  uuarth  thero  Iudeono  hugi 
3834 minson an  them  mahle ni  mahtun  thia  menscathon 
3835 word giuuinnan so  iro  uuilleo  geng 
3836 that  sia  ina  forfengin huand  im  that  frithubarn  godes 
3837 wardon uuiđ  thia  uurethan endi  im  uuar angegin 
3838 sothspel  sagda thoh  sia ni  uuarin so  saliga te  thiu 
3839 that  sia  it so  farfengin so  it  iro  fruma  uuari 
3840 he ni  uueldun  it thoh forlatan ac  hietun thar ledian forth 
3841 en  uuiƀ for  them  uuerode  thiu  habda  uuam gifrumid 
3842 unreht  enuuald  thiu  idis  uuas bifangan 
3843 an  farlegarnisse  uuas  iro  libes  scolo 
3844 that  sia  firio  barn  ferahu  binamin 
3845 ahtian  ira  aldras so  uuas an  iro  euue giscriban 
3846 he  bigunnun  ina thuo fragon  fruoknie  liudi 
3847 wreth mid  iro  uuordon  huat  sia  scoldin  them  uuibe duan 
3848 hwethar  sia  sia  quelidin thi  sia  sia  quica  letin 
3849 eftha  huat  hie umbi  sulica  dadi adelian  uueldi 
3850 thu  uuest huo  thesaro  menigi  quathun  sia  Moyses  gibuod 
3851 war  uuordon that  allaro  uuiƀo  gihuilic 
3852 an  forlegarnissi  liƀes  foruuarahti 
3853 endi that  sia than  auuurpin  uueros mid  handon 
3854 stark  stenon nu  maht  thu  sia sehan standan hier 
3855 an  sundion bifangan  Sagi  huat  thu  thes  uuellies 
3856 willian  ina  thia  uuidarsacon  uuordon forfahan 
3857 ef  hie  that  giquathi that  sia  sia  quika  lietin 
3858 frithon  ira  ferahe than 
3861 willian  sia quethan that  hie so  mildan  hugi 
3862 ne  bari an  is  brioston so  scoldi hebbian  barn  godes 
3863 willian  sia so  huethares  helagna  Crist 
3864 the  uuordo giuuitnon  thie  hie thar for  them  uueroda  gispraki 
3865 adelian te  duome Thon  uuissa  drohtin  Crist 
3866 the  manno so garo  muodgithahti 
3867 iru  uurethan  uuillion thuo  hie te  them  uuerode  sprac 
3868 te  allon  them  erlon So  huilik so  iuuuer ano  si  quat$  $hie 
3869 slithi  sundiun so  ganga  iro  selbo tuo 
3870 endi  sia at  erist  erl mid  is  handon 
3871 sten an  uuerpe So  stuodun  Iudeon 
3872 thenkian endi  thagodun ni  mahta  thegan 
3873 with  them  uuordquidi  uuidarsaca findan 
3874 huggian  manno  gihuilik  menngithahti 
3875 is  selbes  sundia ni  uuas  iro so  sicor  enig 
3876 that  hie bi  them  uuordon  them  uuiƀe  gidorste 
3877 sten an uuerpan ac  lietun  sia standan thar 
3878 en thar inne endi  im utt thanan 
3879 gangan  gramharda  Iudeo  liudi 
3880 en after  ođron antthat  iro thar  enig ni  uuas 
3881 the  fiondo  folkes  thia  iro  ferahes thuo 
3882 the  idis  aldarlagio ahtean  uueldi 
3883 tho  gifran  ik that  sia  fragada  frithubarn  godes 
3884 al  gumono  besta Huar  quamun  that  Iudeono  folk  quat$  $hie 
3885 thin  uuidersacon  tha  thi hier  uurogdun te  mi 
3886 he  thi hiudu  uuiht  harmes ne  gidadun 
3887 the  liudi  lethes  thia  thi  uueldun  libu bineman 
3888 wegian te  uuundron Thuo  sprac  im eft  that  uuiƀ angegin 
3889 kwethan that  iro thar thuru  thes  nerienden 
3890 helag  helpa  harm ne  gifrumidi 
3891 wam te  lone Thuo  sprac eft  uualdand  Crist 
3892 drohtin  manno  ik  thi geth ni  deriu  uuiht  quat$  $hie 
3893 ak  gang  thi  hel hinan  lat  thi an  thinon  hugie  sorga 
3894 that  thu sith after  thius so  sundig ni  uuerthes 
3895 hebbian  iro thuo geholpan  helag  barn  godes 
3896 frithon  ira  ferahe Thann  stuod  that  folc  Iudeono 
3897 uvil  anmuod so fon  eriston 
3898 wreth  uuillien huo  sia  uuordheti 
3899 with  that  frithubarn  godes frummean  muostin 
3900 hebbian  thia  liudi an  tue mid  iro  giloƀen gifangan 
3901 wesan  thiu  smala  thioda  sines  uuillien 
3902 gern  mikilu  thes  godes  barnes 
3903 word te gifrummeanne so  im  iro  froho  gibod 
3904 romon  rehte batt than  thia  rikun  man 
3905 hebbian  ina for  iro  herren gie for  hebancuning 
3906 folgon  im gerno Tho  giuuet  im  thie  godes  suno 
3907 an  thena  uuih innan  huaraf  ina  uuerod umbi 
3908 meginthioda  gimang  Hie an  middon  stuod 
3909 lerian  thia  liudi  liohton  uuordon 
3910 hlud  stemnun  uuas  hlust  mikil 
3911 thagon  thegan  manag endi  hie  thero  thieda  gibod 
3912 so  hue so thar mid  thurstu bithuungan  uuari 
3913 so  gange  im herod drincan te  mi  quat$  $hie  dago  gihuilikes 
3914 swoti  brunnon  Ik  mag  iu seggian  filo 
3915 so  hue so hier  gilobit te  mi  liudio  barno 
3916 fasto undar  theson  folke that  im thann fliotan  sculun 
3917 fan  is  lichamen  libbiandi  fluod 
3918 rinnan  uuater  ahaspring  mikil 
3919 kuman thanan  quica  brunnon  Thesa  quidi  uuerthad  uuara 
3920 liudi gilestid so  huem so hier  giloƀit te  mi 
3921 than  menda mid  thiu  uuataru  uualdandi  Crist 
3922 her  hebancuning  helagna  gest 
3923 hwo  thena  firio  barn antfahan  scoldin 
3924 lioht endi  listi endi  liƀ  euuig 
3925 hoh  hebanuuang endi  huldi  godes 
3926 werthan thuo  thia  liudi umbi  thia  lera  Cristes 
3927 umbi  thiu  uuord an  giuuinne  stuodun  uulanca  man 
3928 gelmod  Iudeon  spracun  gelp  mikil 
3929 hebbian  it  im te  hosce  quathun that  sia  mohtin gihorian uuell 
3930 that  im  mahlidin fram  muodiga  uuihti 
3931 unhold ut nu  hie an  uuoh  lerid  quathun  sia 
3932 word  gihuilicu Thuo  sprac eft  that  uuerod  ođer 
3933 ne  thurbun  gi  thena  leriand lahan  quathun  sia  Cumad  libes  uuord 
3934 mahtig fan  is  muthe  hie  sprikit  manages  huat 
3935 wundar an  thesaro  uueroldi  that  uuretharo  dad 
3936 fiund  craftes  it than te  sulikero  frumu ni  uuirthi 
3937 ak  it gegnungo fan  gode  alouualden 
3938 kuman fan  is  crafte  That  mugun  gi antkennian uuell 
3939 an  thiem  is  uuaron  uuordon that  hie  giuuald  haƀit 
3940 al obar  erthun Thuo  uueldun  ina  thia  antsacon thar 
3941 an  stedi fahan eftha  sten an uuerpan 
3942 ef  sia  im  thero  manno  menigi ni  andredin 
3943 ne  forohtedin  that  folcscipi Thuo  sprac  that  frithubarn  godes 
3944 ik  togiu  iu  guodes so  filo  quat$  $hie fan  gode  selbon 
3945 word endi  uuerco nu  uuelliat  gi  mi uuitnon hier 
3946 thurh  iuuuan  starcan  hugi  sten an uuerpan 
3947 bilosian  mi  liƀu Thuo  spracun  im eft  thia  liudi angegin 
3948 wreth  uuidarsacon  uui  it be  thinon  uuercon ni  duot  quathun  sia 
3949 that  uui  thi  aldres tuo ahtian  uuelliat 
3950 ak  uui  duot  it be  thinon  uuordon huand  thu  sulic  uuah  sprikis 
3951 hwand  thu  thic so  maris endi  sulic  men  sagis 
3952 gehan for  theson  Iudeon that  thu  sis  god  selbo 
3953 mahtig  drohtin endi  bist  thi thoh  man so  uui 
3954 kuman fan  theson  cunnie  Crist  alouualdo 
3955 ne  uuolda  thero  Iudeono thuo leng  gelpes horian 
3956 wreth  uuillion ac  hie  im af  them  uuihe  fuor 
3957 ovar  Iordanes  strom  habda  iungron mid  im 
3958 the  is  saligun  gisithos  thia  im simlon mid  im 
3959 willio  uuonodun  suohta  uuerod  oder 
3960 don thar so  hie  giuuonoda  drohtin  selbo 
3961 lerian  thia  liudi  gilobda  thie  uuolda 
3962 an  is  helagun  uuord  That  scolda sinnon uuel 
3963 man so  huilicon so  that an  is  muod  ginam 
3964 tho  gifrang  ik that thar te  Criste  cumana  uurđun 
3965 bodo fan  Bethaniu endi  sagdun  them  barne  godes 
3966 that  sia an  that  arundi tharod  idisi  sendin 
3967 Maria endi  Martha  magađ  frilica 
3968 switho  uunsama  uuiƀ  thia  uuissa  hie  bethia 
3969 wesan  im  gisuester  tua  thia  hie  selƀo er 
3970 minnion an  is  muode thuru  iro  mildian  hugi 
3971 the  uuiƀ thuru  iro  uuillion  guodan Thuo  sia te  uuaron  im 
3972 anbiodan fon  Bethaniu that  iro  bruother  uuas 
3973 Lazarus  legarfast endi that  sia  is  liƀes ni  uuandun 
3974 biddian that tharod  quami  Crist  alouualdo 
3975 helag te  helpu Reht so  hie  sia  gihorda thuo 
3976 seggian fan so  siecon so  sprak  hie san angegin 
3977 kwethan that  Lazaruses  legar ni  uuari 
3978 don  im te  dode ac thar  scal  drohtines  lof  quat$  $hie 
3979 frummian uuerthan  it  im te  ođron  freson giduan 
3980 wesan  im thar thuo  selƀo  suno  drohtines 
3981 twene  naht endi  dagas  Thiu  tid  uuas thuo ginahit 
3982 that  hie eft te  Hierusalem  Iudeo  liudeo 
3983 wison  uuelda so  hie  giuuald  habda 
3984 seggian thuo  is  gisithon  suno  drohtines 
3985 that  hie eft oƀar  Iordan  Iudeo  liudi 
3986 sokian  uuelda Thuo  spracun  im san angegin 
3987 jungaro  sina Te  hui  bis  thu so  gern tharod  quathun  sia 
3988 fro  min te faranne  that nu furn ni  uuas 
3989 that  sia  thik  thinero  uuordo uuitnon  hogdun 
3990 willian  thi mid  stenon  starcan auuerpan nu  thu eft undar  thia  stridigun  thioda 
3991 fundon te faranne thar  ist  fiondo  ginuog 
3992 erl  oƀarmuoda Thuo  en  thero  tuelifio 
3993 Thomas  gimalda  uuas  im  githungan  mann 
3994 diurlik  drohtines  thegan Ne  sculun  uui  im  thia  dad lahan  quat$  $hie 
3995 ne  uuernian  uui  im  thes  uuillien ac uuita  im uuonian mid 
3996 tholon mid  usson  thiodne  that  ist  thegnes  cust 
3997 that  hie mid  is  frahon samad fasto  gistande 
3998 doian  im thar an  duome  Duan  us  alla so 
3999 folgon  im te  thero  ferdi ni  latan  use  fera uuid  thiu 
4000 wiht  uuirdig neba  uui an  them  uuerode mid  im 
4001 doian mid  uson  drohtine Than  leƀot  us thoh  duom after 
4002 god  uuord for  gumon So  uurthun thuo  iungron  Cristes 
4003 erl  adalborana an  enuualden  hugie 
4004 herro te  uuillien Thuo  sagda  helag  Crist 
4005 self  is  gisithon that aslapan  uuas 
4006 Lazarus fan  them  legare  haƀit  thit  lioht ageban 
4007 answebbian  ist an  selmon Nu  uui an  thena  sith  faran 
4008 endi  ina  auuekkian that  hie  muoti eft  thesa  uuerold sehan 
4009 libbian  lioht thann  uuirthit  iuuua  giloƀo after  thiu 
4010 forthward gifestid Thuo  giuuet  hie  im oƀar  thia  fluod thanan 
4011 the  guodo  godes  suno anthat  hie mid  is  iungron  quam 
4012 thar te  Bithaniu  barn  drohtines 
4013 self mid  is  gisithon thar  thia  gisuester  tua 
4014 Maria endi  Martha an  muodkaron 
4015 serag  satun  Uuas thar gisamnot  filo 
4016 fan  Hierusalem  Iudeo  liudo 
4017 the  thiu  uuiƀ  uuoldun  uuordon frubrean 
4018 that  sia so ni  karodin  kindiunges  dod 
4019 Lazarus  farlust So thuo  thie  landes  uuard 
4020 gangan an  thia  gardos so  uuurdun  thes  godes  barnes 
4021 kumi thar gicuthit that  hie so  craftig  uuas 
4022 bi  thero  burg utan Thuo  im  bethion  uuas 
4023 the  uuiƀon  sulic  uuillio that  sia  im  uualdand  Crist tuo 
4024 the  frithubarn  godes  farandian  uuissun 
4025 tho  them  uuiƀon  uuas  uuilliono  mesta 
4026 kumi  drohtines endi  Cristes  uuord 
4027 te gihorianne  Heouandi  geng 
4028 Martha  muodcarag uuid so  mahtigna 
4029 word uuehslon endi uuid  uualdand  sprak 
4030 an  iro  hugie  hreuuag Thar  thu  mi  herro  min  quat  siu 
4031 nerian  best nahor  uuaris 
4032 helian  thie  godo thann ni  thorftig  ik nu  sulic  harm tholon 
4033 bittar  briostcara than ni  uuari nu  min  bruother  dod 
4034 Lazarus fan  theson  liohte ac  hie  mahti  im libbian forth 
4035 ferah gifullid  Ik thoh  fro  min te  thi 
4036 liohto  gilobiu  lerandero  best 
4037 so  hues so  thu biddian  uuili  berahtan  drohtin 
4038 that  hie  it  thi san  fargiƀit  guod  alomahtig 
4039 werthon  thinan  uuillion Thuo  sprak eft  uualdand  Crist 
4040 the  idis  anduuirdi Ni  lat  thu  thi an innan  thes  quat$  $hie 
4041 thin  seƀon suercan  ik  thi seggian  mag 
4042 war  uuordon that  thes  giuuand  enig 
4043 thin  bruother  scal thuru  gibod  guodes 
4044 thurh  drohtines  craft fan  dođe astandan 
4045 an  is  likhamen  All  hebbiu  ik  gilobon so  quat  siu 
4046 that  it so giuuerthan  scal so huann so  thius  uuerold  endiot 
4047 endi  thie  mario  dag oƀar  mann  farid 
4048 that  hie thann fan  erthu  scal upp astandan 
4049 an  them  duomes  dage than  uuerthad fan  dode  quica 
4050 thurh  maht  godes  mancunnies  gihuilic 
4051 arisan fan  rastu Thuo  sagda  riki  Crist 
4052 the  idis  alomahtig  opanon  uuordon 
4053 that  hie  selbo  uuas  suno  drohtines 
4054 bethia ge  lioht ge  liƀ  liudio  barnon 
4055 te astandenne  thie astereban ni  scal 
4056 lif farliesan  thie hier  gilobit te  mi 
4057 thoh  ina  eldibarn  erthu  bithekkian 
4058 diopo  bideluuan  hie  dod  thiu mer 
4059 the  flesk  is bifolahan  that  fera  ist gihaldan 
4060 wesan  thiu  seola  gisund Thuo  sprak  im eft san angegin 
4061 the  uuiƀ mid  iro  uuordon  Ik  gilobiu that  thu  the  uuaro  bist  quat  siu 
4062 waldand  suno  Crist  alouualdo  that  mag  man antkennian uuel 
4063 witan an  thinon  uuordon that  thu  giuuald  habis 
4064 thurh  thiu  helagun  giscapu  himiles endi  erthun 
4065 tho  gifran  ik that thar  thero  idiseo  quam  ođer gangan 
4066 Maria  muodcarag  gengun  iro  managa after 
4067 Judeo  liudio Thuo  siu  them  godes  barne 
4068 seggian  seragmuod  huat  iro te  soragu  gistuod 
4069 an  iro  hugi  harmes  hofnu  cumda 
4070 Lazarus  farlust  leobes  mannes 
4071 gratan  gornondi antthat  them  godes  barne 
4072 hugi  uuarth gihruorid  heta  trahni 
4073 wop  anuuillun endi thuo te  them  uuibon  sprac 
4074 hetan  ina thuo ledian thar  Lazarus  uuas 
4075 folda bifolhan  Lag thar  en  felis bioƀan 
4076 hard  sten bihlidan Thuo  hiet  thie  helago  Crist 
4077 andlukan  thia  hlea that  hie  mosti  that  lik sehan 
4078 hreo scauuoian Thuo ni  mohta an  iru  hugi mithan 
4079 Martha for  thero  menigi uuid  mahtina  sprac 
4080 fro  min  the  guodo  quat  siu ef  man  thena  felis  nimid 
4081 the  sten  antlukit thann  uuaniu  ik that thanan  stanc  cume 
4082 unswoti  succ huand  ik  thi seggian  mah 
4083 war  uuordon that  thes  giuuand  enig 
4084 that  hie thar nu bifolahan  uuas  fiuuuar  naht endi  dagos 
4085 an  them  erthgraƀe  Anduurdig  gaf 
4086 waldand  them  uuiƀe  Huat  sagda  ik  thi te  uuaron er  quat$  $hie 
4087 ef  thu gilobian  uuili than nu lang te  thiu 
4088 hwe  thu hier antkennean  scalt  craft  drohtines 
4089 the  mikulun  maht  godes Thuo  gengun  managa tuo 
4090 afhebbian  hardan  sten Thuo  sah  thie  helago  Crist 
4091 up mid  is  ogon  alat  sagda 
4092 the  thie  thesa  uuerold  giscuop  thes  thu  min  uuord  gihoris  quat$  $hie 
4093 sigidrohtinn  self  ik  uuet that  thu so sinnon  duos 
4094 ak  ik  duon  it be  thison  grotan  Iudeono  folke 
4095 that  sie  that te  uuaren  uuitin that  thu  mi an  thesaro  uuerold  sandos 
4096 these  liudion te  lerun Thuo  hie ti  Lazaruse  hreop 
4097 stark  stemnun endi  hiet  ina standan upp 
4098 ge fan  them  graƀe gangan Thuo  uuarth  thie  gest cuman 
4099 an  thena  likhamon  hie  bigan  is  lithi hruorian 
4100 andwerpan under  them  giuuadie  uuas  imo so beuundan thuo noh 
4101 an  hreubeddon bihelid  Hiet  im helpan thuo 
4102 waldand  Crist  Uueros  gengun tuo 
4103 andwindan  that  giuuadi  Uuanom upp  ares 
4104 Lazarus te  theson  liohte  uuas  im  is  liƀ forgeban 
4105 that  hie  is  aldargilagu egan  muosta 
4106 frithu forthuuardes Thuo  faganodun  bethia 
4107 Maria endi  Martha ni  mag  that  mann  ođron 
4108 seggian te  suothen huo  thia  gisuester  tua 
4109 mendian an  iro  muode  Manag  uundroda 
4110 Judeo  liudeo thuo  sia  ina fan  them  graƀe  sahun 
4111 sithon  gisundan  thena thi er  suht  fornam 
4112 endi  sia  bidulbun diopo undar  erthun 
4113 lif  losan thuo  muosta  im libbian forth 
4114 hel an  hemon So  mag  hebancuninges 
4115 the  mikila  maht  godes  manno  gihuilikes 
4116 ferah giformon endi uuid  fiondo  nith 
4117 helag helpan so  huem so  hie  is  huldi  fargibit 
4118 tho  uuarth thar so  managon  man  muod after  Criste 
4119 hwervan  hugiscefti sithor  sia  is  helagun  uuerc 
4120 self  gisauuun huand gio er  sulic ni  uuarth 
4121 wundar an  uueroldi Thann  uuas eft  thes  uuerodes so  filo 
4122 modstark  mann ne  uueldun  thia  maht  godes 
4123 andkennian kuthlico ac  sia uuid  is  craft  mikil 
4124 winnan mid  iro  uuordon  uuarun  im  uualdandes 
4125 lera so  letha  suohtun  im  liudi  ođra 
4126 an  Hierusalem thar  Iudeono  uuas 
4127 heri endi  handmahal endi  hobitstedi 
4128 grot  gumscipi  grimmero  thiedo 
4129 he  cuthdun  im thuo  Cristes  uuerc  quathun that  sia  quican  sauuin 
4130 the  erl mid  iro  ogon  thie an  erthu  uuas 
4131 folda bifalahan  fiuuuar  naht endi  dagos 
4132 dod bidoluan antthat  hie  ina mid  is  dadeon  selƀo 
4133 mid  is  uuordon  auuekida that  hie  muosta  thesa  uuerold sehan 
4134 tho  uuas  that so  uuidarmuod  uulancon  mannon 
4135 Judeo  liudion  hietun  iro  gumscipi thuo 
4136 werod samnion endi  huarauos fahan 
4137 meginthioda  gimang an  mahtina  Crist 
4138 radan an  runu  that  rad  enig  quathun  sia 
4139 that  uui  that  githoloian  uuil  thesaro  thiedo te  filo 
4140 lovian after  is  lerun Thann  us  liudi  farad 
4141 an  ieridfolc  uuerthat  usa  obarhobdion 
4142 rink fan  Rumu Thann  uui  thieses  rikes  sculun 
4143 los libbean eftha  uui  sculun  uses  libes tholon 
4144 helith  usaro  hobdo Thuo  sprac thar  en  giherod  man 
4145 ovar  huarf  uuero  thie  uuas  thes  uuerodes thuo 
4146 an  theru  burg innan  biscop  thero  liudio 
4147 Caiphas  uuas  hie hetan  habdun  ina  gicoranan te  thiu 
4148 an  them  iartale  Iudeo  liudi 
4149 that  hie  thes  godes  huses gomian  scolda 
4150 wardon  thes  uuihes  Mi  thunkit  uuundar  mikil  quat$  $hie 
4151 mari  thioda  gi  cunnun  manages  gisceth 
4152 hwe  gi  that te  uuaron ni  uuitin  uuerod  Iudeono 
4153 that hier  is  betera  rad  barno  gihuilicon 
4154 that  man hier  enna  man  aldru  bilosie 
4155 endi that  hie thuru  iuuua  dadi  drorah  sterabe 
4156 furi  thitt  folcscipi  ferah  farlate 
4157 than  all  thit  liuduuerod farloran  uuerthe 
4158 ne  uuas  it thoh  is  uuilleon that  hie so  uuar  gisprac 
4159 so forth furi  them  folke  fruma  mancunnies 
4160 menian furi  thero  menigi ac  it  quam  im fan  thera  maht  godes 
4161 thurh  is  helagun  heth huand  hie  that  hus  godes 
4162 thar an  Hierusalem bigangan  scolda 
4163 wardon  thes  uuihes bithiu  hie so  uuar  gisprak 
4164 biskop  thero  liudio huo  scolda  that  barn  godes 
4165 al  irminthiod mid  is  enes  ferhu 
4166 mid  is  libu alosean  that  uuas  allaro  thesaro  liudio  rad 
4167 hwand  hie  gihaloda mid  thiu  hie  theoda 
4168 werod an  is  uuillion  uualdandeo  Crist 
4169 tho  uurthun  ennuuurdia  oƀarmuodiga  mann 
4170 werod  Iudeono endi an  iro  huaraue  gispracun 
4171 mari  theoda that  sia  im ni  lietin  iro  muod tuehon 
4172 so  hue so  ina under  them  folke findan  mohti 
4173 that  hie  ina san  gifengi endi forth  brahte 
4174 an  thero  thiedo  thing  quathun that  sia ni  mahtin githolian leng 
4175 that  sia  thie  eno  man so  alla  uueldi 
4176 werod faruuinnan Than  uuissa  uualdand  Crist 
4177 the  manno so garo  muodgithahti 
4178 hetigrim  hugi huand  im ni  uuas biholan  eouuiht 
4179 an  thesaro  middilgard  hie ni  uuelda thuo an  thia  menigi innan 
4180 sithor opanlico under  that  erlo  folc 
4181 gangan under  thia  Iudeon  bed  thie  godes  suno 
4182 the  torohtun  tid  thiu  im  tuouuerd  uuas 
4183 that  hie fur  thesa  thioda tholian  uuolda 
4184 for  thit  uuerod  uuiti  uuissa  im  selbo 
4185 the  dagthingi garo Thuo  giuuet  im  usa  drohtin forth 
4186 endi  im thuo an  Effrem  alouualdo  Crist 
4187 an  thero  hohun  burg  helag  drohtin 
4188 wonon mid  is  uuerodu antthat  hie an  is  uuilleon  huarf 
4189 eft te  Bithaniu  brahtmu  thiu  mikilun 
4190 mid  thiu  is  guoden  gumscipiu  Iudeon  bisprakun  that thuo 
4191 word  gihuiliku thuo  sia  im  sulic  uuerod  mikil 
4192 folgon  gisahun  fruma  enig  quathun  sia 
4193 usa  rikies  giradi thoh  uui  reht  sprecan 
4194 ne  thihid  uses  thinges  uuiht  thiu  thioda  uuili 
4195 wendian after  is  uuillien  imo  all  thius  uuerold  folgot 
4196 liudi bi  thiem  is  lerun that  uui  im  lethes  uuiht 
4197 bi  them  folcsciepe gifrummian ni  muotun 
4198 witan  im thuo  that  barn  godes innan  Bethaniu 
4199 sehs  nahton er than  thiu  samnunga 
4200 thar an  Hierusalem  Iudeo  liudio 
4201 an  thei  uuihdagon uuerthan  scoldi 
4202 that  sia  scoldin haldan  thia  helagun  tidi 
4203 Judeo  pascha  Bed  thie  godes  suno 
4204 mahtig undar  thero  menegi  uuas thar  manno  craft 
4205 werod bi  them  is  uuordon Thar  gengun  ina  tue  uuiƀ umbi 
4206 Maria endi  Martha mid  mildu  hugiu 
4207 thionon  im thiolico  Thiodo  drohtin 
4208 gevan  im  langsam  lon  liet  sia  lethes  gihues 
4209 sundia  sicora endi  selƀo  gibod 
4210 that  sia an  frithe  fuorin uuither  fiondo  nith 
4211 the  idisi mid  is  orloƀu  guodu  habdun  iro  ambahtscipi 
4212 biwendian an  is  uuilleon Thuo  giuuet  im  uualdan  Crist 
4213 forth mid  thiu  folcu  firiho  drohtin 
4214 innan  Hierusalem thar  Iudeono  uuas 
4215 hetilik  hardburi thar  sia  thia  helagun  tid 
4216 waron an  them  uuihe  Uuas thar  uuerodes so  filo 
4217 kraftag  cunnio  thia ni  uuoldun  Cristes  uuord 
4218 gern gihorian te  them  godes  barne 
4219 an  iro  muodseben  minnia ni  habdun 
4220 ak  uuaron  im so  uuretha  uulanca  thiodo 
4221 modag  mancunni  habdun  im  morthhugi 
4222 inwid an innan an  auoh  farfengun 
4223 Krist  lera  uueldun  ina  craftigna 
4224 witnon  thero  uuordo ac  uuas thar  uuerodes so  filo 
4225 umbi  erlscipi  antlangana  dag 
4226 hebbian  ina  thiu  smala  thiod thuru  is  suotiun  uuord 
4227 werod biuuorpan that  ina  thia  uuidersacon 
4228 undar  them  folcscipe fahan ne  gidorstun 
4229 ak  mithun  es bi  thero  menigi Than  stuod  mahti  Crist 
4230 an  themo  uuihe innan  sagda  uuord  manag 
4231 firihos  barnon te  frumu  Uuas thar  folc umbi 
4232 al  langan  dag antthat  thie  liohto  giuuet 
4233 sunno te  sedle Thuo te  selithon  fuor 
4234 mankunni  manag Thann  uuas thar  en  mari  berg 
4235 bi  thero  burg utan  the  uuas  bred endi  ho 
4236 groni endi  skoni  heton  ina  Iudeo  barn 
4237 Oliweti bi  namen Thar  im upp  giuuet 
4238 nerian  Crist so  thiu  naht  bifeng 
4239 wesan  im thar mid  is  iungron so  ina thar  Iudeono 
4240 ne  uuissa te  uuaren huand  hie an  them  uuihe  stuod 
4241 liudi  drohtin so  lioht ostana  quam 
4242 andfahan  that  folcscipi endi  im  filo  sagda 
4243 war  uuordo so an  thesaro  uuerold  enig 
4244 an  thesaro  middilgard  manno so  spahi 
4245 liudi  barno  that  thero  lerono  mugi 
4246 endi gitellian  thi  hie thar an  them  alahe  gisprac 
4247 waldand an  them  uuihie endi sinnon mid  is  uuordon  gibod 
4248 that  sia  sia  geridin te  godes  rikie 
4249 al  manno  gihuilic that  sia  muostin an  them  marien  dage 
4250 iru  drohtines  diuritha antfahan 
4251 seggian  im  huat  sia te  sundiun  frumidun endi sinnon  gibod 
4252 that  sia  thia  aleskidin  hiet  sia  lioht  godes 
4253 minnion an  iro  mode  men farlatan 
4254 avuh  oƀarhugdi  odmuodi niman 
4255 hladan  that an  iro  herta  quat that  im thann  uuari  hebanriki 
4256 garu  guoda  mesta Thuo  uuarth thar  gumono so  filo 
4257 wendian after  is  uuillien sithor  sia  that  uuord  godes 
4258 helag  gihordun  hebancuninges 
4259 andkennian  craft  mikil  cumi  drohtines 
4260 herro  helpa ge that  hebanriki  uuas 
4261 nerian ginahid endi  natha  godes 
4262 man  barnon  Sum so  muodag  uuas 
4263 Judeo  folkes  hadun  grimman  hugi 
4264 slithmod  seƀon 
4265 ne  uueldun  is  uuorde gihorian ac  habdun  im  giuuin  mikil 
4266 with  thia  Cristes  craft ni  uueldun thar tuo cuman 
4267 the  liudi thuru  lethan  strid that  sia  gilobon te  im 
4268 fasto  gifengin ne  uuas  im  thiu  fruma  gibithig 
4269 that  sia  hebanriki hebbian  muostin 
4270 gangan  im thuo  the  godes  suno endi  is  iungron mid  im 
4271 waldand fan  them  uuihe all so  is  uuillio  geng 
4272 jak  im uppan  thena  berg  gisteg  barn  drohtines 
4273 sittian  im thar mid  is  gisithon endi  im  sagda  filo 
4274 war  uuordo  Sia  bigunnun  im thuo umbi  thena  uuih sprecan 
4275 the  gumon umbi  that  godes  hus  quathun that ni  uuari  guodlicoro 
4276 alah oƀar  erthu  thie io thuru  erlo  hand 
4277 thurh  mannes  giuuerc mid  megincraftu 
4278 rakud arihtid Thuo  thie  rikeo  sprak 
4279 her  hebancuning  hordun  thia  ođra 
4280 ik  mag  iu tellian  quat$  $hie that noh  uuirđit  thiu  tid cuman 
4281 that  is afstandan ni  scal  sten oƀar  ođron 
4282 ak  it  fellit te  foldu endi  it  fiur  nimit 
4283 gradag  logna thoh  it nu so  guodlic  si 
4284 so uuislico giuuaraht endi so  duot  all  thesaro  uueroldes  giscapu 
4285 teglidan  gruoni  uuang Thuo  gengun  im  is  iungron tuo 
4286 fragon  ina so stillo Huo lango  scal standan noh  quathun  sia 
4287 these  uuerold an  uuunnion er than  that  giuuand  cume 
4288 that  thie  lezto  dag  liohtes  scine 
4289 thurh  uuolcansceon eftha huann  ist  thin eft  uuan cuman 
4290 an  thesan  middilgard  manno  cunnie 
4291 te adelianne  dodon endi  quicon 
4292 fro  min  the  guodo  us  is  thes  firiuuitt  mikil 
4293 waldand  Crist huann  that giuuerthan  sculi 
4294 tho  im  anduuurdi  alouualdo  Crist 
4295 godlik  fargaf  them  gumon  selƀo 
4296 the  habit so bidernit  quat$  $hie  drohtin  thie  guodo 
4297 jak so hardo farholan  himilrikies  fader 
4298 waldand  thesaro  uueroldes so  that uuitan ni  mag 
4299 enig  mannes  suno huann  thiu  maria  tid 
4300 werthan an  thesaro  uueroldi  it oc te  uuaren ni  cunnun 
4301 god  engilos  thia for  im  genginuuarda 
4302 simnon  sindun  sia  it oc seggian ni  mugun 
4303 te  uuaren mid  iro  uuordon huand  it giuuerthan  sculi 
4304 that  hie  uuillie an  thesan  middilgard  mahtig  drohtin 
4305 firihos fandon  Fader  uuet  im  eno 
4306 helag an  himile elcor  is  it biholan  allon 
4307 kwik endi  dodon huann  is  cumi  uuerthat 
4308 ik  mag  iu thoh gitellian  huilic err  tecan biforan 
4309 werthan  uundarlic er than  hie an  thesa  uueruld  cume 
4310 an  them  marien  dage  that  uuirthit hier err an  themo  manen  scin 
4311 jak an  thero  sunnun so samo  gisuercat  siu  bethiu 
4312 mid  finistriu  uuerthend bifangan  fallat  steorron 
4313 hwit  hebantunglas endi  hrisid  ertha 
4314 bivon  thiu  breda  uueruld  uuirthit  sulikero  bocno  filo 
4315 grimman  thie  groto  seu  uuirkit  thie  gebanes  strom 
4316 egiso mid  is  uthion  erthbuendeon 
4317 than  tharod  thiu  theoda thuru  that  githuing  mikil 
4318 folk thuru  thia  farahte thann  fritho huergin 
4319 ak  uuirthit  uuig so  manag oƀar  thesa  uuerold  alla 
4320 hetilik ahaban endi  heri  ledit 
4321 kunni oƀar  ođer  uuirthit  cuningo  giuuinn 
4322 meginfard  mikil  uuirthit  managero  qualm 
4323 opan  urlogi  that  ist  egislic  thing 
4324 that io  sulic  morth  sculun  man afheffian 
4325 werthan  uuol so  mikil oƀar  thesa  uuerold  alla 
4326 manstervo  mest  thero  thie gio an  thesaro  middilgard 
4327 sweltan thuru  suhti  liggient  seoca  man 
4328 driosan endi  doiat endi  iro  dag  endiot 
4329 fullian mid  iro  ferahu  ferid unmet  grot 
4330 hungar  hetigrim oƀar  helitho  barn 
4331 metigedia  mest  that  minnista 
4332 the  uuiteo an  thesaro  uueroldi  thi err giuuerthan  scal 
4333 er  duomes  dage So huann so  gi  thia  dadi  gisehan 
4334 werthan an  thesaro  uueruldi so  mugun  gi than te  uuaren farstandan 
4335 that than  thie  lezto  dag  liudion  nahid 
4336 mari te  mannon endi  maht  godes 
4337 himilkraft  hruora endi  thes  helagen  cumi 
4338 drohtin mid  is  diurithun Huat  gi  thesaro  dadio  mugun 
4339 bi  theson  bomon  bilithi antkennian 
4340 than  sia  brusteat endi  bloat endi  bladu  togiat 
4341 lof  antlukit thann  uuitun  liudeo  barn 
4342 that than  ist san after  thiu  sumer ginahid 
4343 warm endi  uunsam endi  uueder  sconi 
4344 so  uuitin  gi oc bi  theson  teknon  thia  ik  iu  talda hier 
4345 hwan  thie  lezto  dag  liudeon  nahid 
4346 than  seggio  ik  iu te  uuaren that err  thit  uuerod ni  mot 
4347 tefaran  thit  folcscipi er than  uuirdit gifullid so 
4348 min  uuord giuuarod Noh  giuuand  cumid 
4349 himil endi  erthun endi  stet  min  helag  uuord 
4350 fast foruuardes endi  uuirthit  all gifullid so 
4351 lestian an  theson  liohte so  ik furu  theson  liudion  gispricu 
4352 wakon  gi uuaralico  iuu  ist  uuisscumo 
4353 dom  dag  thie  mario endi  iuuues  drohtines  craft 
4354 the  mikila  meginstrengi endi  thiu  maria  tid 
4355 giwand  thesaro  uueroldes Furi  thiu  gi uuardon  sculun 
4356 that  hie  iuu  slapandia an  suefrastu 
4357 farungo ne  bifahe an  firinuuercon 
4358 men  fulla  Mutspelli  cumid 
4359 an  thiustria  naht all so  thiof  farit 
4360 darno mid  is  dadion so  cumit  thie  dag  mannon 
4361 the  lezto  theses  liohtes so  it err  thesa  liudi ni  uuitun 
4362 so samo so  thiu  fluod  deda an  furndagon 
4363 the thar mid  lagostromon  liudi  farterida 
4364 bi  Noees  tideon neuan that  ina  nerida  god 
4365 mid  is  hiuuiskie  helag  drohtin 
4366 with  thes  fluodes  farm so  uuarth oc  that  fiur cuman 
4367 het fan  himile that  thia  hohun  burgi 
4368 umbi  Sodomaland  suart  logna  bifeng 
4369 grim endi  gradag that thar  enig  gumono ne  ginass 
4370 butan  Loth  eno  ina  antleddun thanan 
4371 drohtin  engilos endi  is  dohter  tua 
4372 an  enna  berg uppan  that oƀar  al  brinnandi  fiur 
4373 ge  land gie  liudi  logna  farterida 
4374 so farungo  uuarth  that  fiur cuman so  uuarth err  thiu  fluod so samo 
4375 so  uuirdit  thie  lezto  dag For  thiu  scal  allaro  leodo  gihuilic 
4376 thenkian for  them  thinge  thes  ist  tharf  mikil 
4377 man  gihuilicon Bethiu  latat  iu an  iuuuan  muod  sorga 
4378 hwand so huann so  that  giuuirthit that  uualdand  Crist 
4379 mari  mannes  suno met  thera  maht  godes 
4380 kuman mid  thiu  craftu  cuningo  rikost 
4381 sittian an  is  selbes  maht endi samod mid  im 
4382 al  thia  engilos  thia thar uppa  sind 
4383 helag an  himile thann  sculun tharod  helitho  barn 
4384 elithioda cuman  alla tesamne 
4385 libbian  liudio so  huat so gio an  theson  liohte  uuarth 
4386 firihos afuodit Thar  hie  thiem  folke  scal 
4387 al  mancunnie  mari  drohtin 
4388 adelian after  iro  dadeon Than  scedit  hie  thia  farduanun  mann 
4389 the  faruuarahtun  uueros an  thia  uuinistrun  hand 
4390 so  duot  hie oc  thia  saligun an  thia  suiđrun  half 
4391 grotian  hie than  thia  guodun endi  im tegegnes  sprikit 
4392 kuman  gi  quithit  hie  thie thar  gicorana  sindun endi  antfahent  thit  craftiga  riki 
4393 these  guoda  that hierr gigeruuid  stendit  that thar  uuarth  gumono  barnon 
4394 wirkian fan  thesaro  uueruldes  endie  iuu  habit giuuihid  selƀo 
4395 fadar  allero  firio  barno  gi  muotun  thera  fruma niotan 
4396 waldan  thieses  uuidion  rikies huand  gi oft  minan  uuilleon  gifrumidun 
4397 fulgangan  mi gerno endi  uuarun  mi  iuuuera  geba  mildi 
4398 than  ik bithuungan  uuas  thurstu endi  hungru 
4399 frost bifangan eftha  ik an  feteron  lag 
4400 biklemmian an  carcre oft  uurthun  mi  cumana tharod 
4401 helpa fan  iuuuon  handon  gi  uuarun  mi an  iuuuon  huge  milda 
4402 wison  min uuerthlico Thann  sprikit  im eft  that  uuerod angegin 
4403 fro  min  thie  guodo  quethat  sia huan  uuari  thu bifangan so 
4404 bithwingan an  sulicon  tharƀon so  thu for  thesaro  thieda  telis 
4405 mahtig  menis Huann  gisah  thi  mann  enig 
4406 bithwingan an  sulicon  tharƀon Huat  thu  habis  allaro  thiodo  giuuald 
4407 ge so samo  thero  methmo  thero the io  manno  barn 
4408 winnan an  thesaro  uueruldi Thann  sprikit  im eft  uualdand  god 
4409 so  huat so  gi  dadun  quithit  hie an  iuuues  drohtines  namon 
4410 god  fargabun an  godes  era 
4411 the  mannon  thia hier  minnistun  sindun  thia nu undar  thesaro  menigi  standat 
4412 endi thuru  odmuodi  arma  uuarun 
4413 wer huand  sia  minan  uuilleon  frumidun so  huat so  gi  im  iuuuaro  uuelono  forgabun 
4414 don thuru  diuritha  mina  that  antfeng  iuuua  drohtin  selƀo 
4415 the  helpa  quam te  hebancuninge Bithiu  uuill  iu  the  helago  drohtin 
4416 lonon  iuuuan  gilobon  gibit  iuu  liƀ  euuig 
4417 wendian  ina thann  uualdand an  thia  uuinistrun  hand 
4418 drohtin te  them  farduanon  mannon  sagit  im that  sia  sculin  thia  dad angeldan 
4419 the  mann  iro  menuuerc nu  gi fan  mi  sculun  quithit  hie 
4420 faran so  farfluocana an  that  fiur  euuig 
4421 the thar gigeriuuid  uuarth  godes  antsacon 
4422 fiund  folke bi  firinuuercon 
4423 hwand  gi  mi ni  hulpun than  mi  hungar endi  thurst 
4424 wegian te  uundron eftha  ik  giuuades  los 
4425 gangan  iamormuod  uuas  mi  grotan  tharf 
4426 than ni  habda  ik thar  eniga  helpa thann  ik giheftid  uuas 
4427 an  lithocospon bilocan eftha  mi  legar  bifeng 
4428 swar  suhti thann ni  uueldun  gi  min  seokes thar 
4429 wison mid  uuihti ne  uuas  iu  uuerth  iouuiht 
4430 that  gi  min  gihogdin Bethiu  gi an  hellia  sculun 
4431 tholon an  thiustre Thann  sprikit  im eft  thiu  thiud angegin 
4432 wola  uualdand  god  quethent  sia hui  uuili  thu so uuiđ  thit  uuerod sprecan 
4433 mahlian uuid  thesa  menigi Huann  uuas  thi gio  manno  tharf 
4434 gumo  guodes Huat  sia  it  all be  thinon  gebon  egun 
4435 welo an  thesaro  uueroldi Than  sprikit eft  uualdand  god 
4436 than  gi  thia  armostun  quithit  hie  eldibarno 
4437 man  thia  minnistun an  iuuuon  muodsebon 
4438 helith  farhogdun  letun  sia  iu an  iuuuon  hugie  letha 
4439 bidelian  sia  iuuuera  diurtha than  dedun  gi  iuuuana  drohtin so samo 
4440 wernian  mi  iuuuero  uuelono bethiu ni  uuill  iu  uualdand  god 
4441 andfahan  fader  iuuuer ac  gi an  that  fiur  sculun 
4442 an  thena  diopon  dođ  diuƀlon thionon 
4443 wreth  uuiđarsacon huand  gi so  giuuarahtun biforan 
4444 than after  them  uuordon  tefarid  that  uuerod an  tue 
4445 the  guodun endi  thia  uƀilun  farat  thia  forgripanun  mann 
4446 an  thea  hetun  hell  hriuuigmuoda 
4447 the  faruuarahtun  uueros  uuiti  antfahent 
4448 uvil  endilos  Ledit upp thanan 
4449 her  hebancuning  thia  hluttrun  thioda 
4450 an  that  langsama  lioht thar  ist  liƀ  euuig 
4451 garwian  godes  riki  guodera  thieda 
4452 so  gifran  ik that  them  rincon thuo  riki  drohtin 
4453 umbi  thesaro  uueroldes  giuuand  uuordon  talda 
4454 hwo  thiu forth  farid than lang the  sia  firio  barn 
4455 ardon  muotun gie huo  siu an  them  endie  scal 
4456 teglidan endi tegangan  Hie  sagda oc  is  iungron thar 
4457 war  uuordon Huat  gi  uuitun  alla  quat$  $hie 
4458 that nu oƀar  tua  naht  sind  tidi  cumana 
4459 Judeo  pascha that  sia  sculun  iro  gode thienon 
4460 wer an  them  uuihe  Thes  giuuand  enig 
4461 that thar  uuirthit  mannes  suno te  thero  meginthieda 
4462 kraftag farcopot endi an  cruci gislagan 
4463 tholon  thiodquala Thuo  uuarth thar  thegan  manag 
4464 slithmod gisamnod  sutherliudeo 
4465 Judeo  gumscipi thar  sia  scoldun  iro  gode thionon 
4466 werthan  eusagon  alla  cumana 
4467 an  huarf  uueros  thia  sia thuo  uuisostun 
4468 undar  thero  menigi  manno  gitaldun 
4469 kraftag  cuniburd Thar  Cayphas  uuas 
4470 biskop  thero  liudeo  Sia  riedun thuo an  that  barn  godes 
4471 hwo  sia  ina  aslogin  sundia  losan 
4472 kwethan that  sia  ina an  them  helagun  dage hrinan ni  scoldin 
4473 undar  thero  manno  menigi that ni  uuerthe  thius  meginthioda 
4474 helith an  hruoru huand  ina  thit  heriscipi  uuili 
4475 farstandan mid  stridu  Uui so stillo  sculun 
4476 freson  is  ferahes that  that  folc  Iudeono 
4477 an  theson  uuihdagon  uuroht ne  afhebbian 
4478 tho  geng  im thar  Iudas forth  iungro  Cristes 
4479 en  thero  tuelifio thar  that  ađali  satt 
4480 Judeo  gumscipi  quat that  hie  is  im  guodan  rad 
4481 seggian  mohti  Huat  uuelliat  gi  mi sellian hier  quat$  $hie 
4482 methom te  miedu ef  ik  iuu  thena  man  gibu 
4483 ano  uuig endi ano  uuroht Thuo  uuarth  thes  uuerodes  hugi 
4484 the  liudio an  luston Ef  thu  uuilld gilestian so  quathun  sia 
4485 thin  uuord giuuaron than  thu  giuuald  habis 
4486 hwe  thu at  thesaro  thieda thiggian  uuellies 
4487 god  methmo Thuo  gihiet  im  that  gumscipi thar 
4488 an  is  selƀes  duom  siloƀerscatto 
4489 thritig atsamne endi  hie te  thero  thieda  gisprac 
4490 dervi  uuordon that  hie  gaui  is  drohtin te  thiu 
4491 wendian  ina thuo fan  them  uuerode  uuas  im  uureth  hugi 
4492 talon  im so  treulos huan err  uuurthi  imo  thiu  tid cuman 
4493 that  hie  ina  mahtig faruuisian  uuretharo  thiedi 
4494 fiund  folke Thann  uuissa  that  frithubarn  godes 
4495 war  uualdand  Crist that  hie  thesa  uuerold  scolda 
4496 agevan  thesa  gardos endi suokean  im  godes  riki 
4497 faran  is  fader  vođil Thuo ni  gisah  enig  firio  barno 
4498 mero  minnia thann  hie thuo te  them  mannon  ginam 
4499 te  them  is  guodon  iungron  goma  uuarahta 
4500 settian  sia suaslico endi  im  sagda  filo 
4501 war  uuordo  Scred uuester  dag 
4502 sunna te  sedle Thuo  hie  selƀo  gibod 
4503 waldand mid  is  uuordon  hiet  im  uuater dragan 
4504 hluttar te  handon endi  res thuo  thie  helago  Crist 
4505 the  godo an  them  gomon endi thar  is  iungrono  thuog 
4506 fot mid  is  folmon endi  suaraf  sia mid  is  fanen after 
4507 druknian  sia diurlico Thuo uuid  is  drohtin  sprac 
4508 Simon  Petrus Ne  thunkit  mi  thit so  metlic  thing  quat$  $hie 
4509 fro  min  the  godo that  thu  mina  fuoti  thuahes 
4510 mid  them  thinon  helagon  handon Thuo  sprak  im eft  is  herro angegin 
4511 waldand mid  is  uuordon Ef  thu  is  uuillion ni  habis  quat$  $hie 
4512 te antfahanne that  ik  thina  fuoti  thuahe 
4513 thurh  sulica  minnia so  ik  theson  ođron  mannon hier 
4514 don thuru  diuritha than ni  habis  thu  enigan  dell mid  mi 
4515 an  hebanrike  Hugi  uuarth thuo giuuendit 
4516 Simon  Petruse  Thu  haƀi  thi  selbo  giuuald  quat$  $hie 
4517 fro  min  thie  guodo  fuoti endi  hando endi  mines  hoƀdes so samo 
4518 thiodan te thuahanne te  thiu that  ik  muoti  thina forth 
4519 huldi hebbian endi  hebanrikes 
4520 sulik  gideli so  thu  mi  drohtin  uuili 
4521 fargevan thuru  thina  guodi  Iungron  Cristes 
4522 the  ambahtscipi  erlos  tholodun 
4523 thegan mid  githuldeon so  huat so  im  iro  thiedan  deda 
4524 mahtig thuru  thia  minnia endi  menda  im  all  mera  thing 
4525 firihos te gifrummeanne  Frithubarn  godes 
4526 gangan  im thuo eft gisittian under  that  gisitho  folc 
4527 endi  im  sagda  filo  langsamana  rad  Uuarth eft  lioht cuman 
4528 morgan te  mannon  Mahtigan  Crist 
4529 grotian  is  iungron endi  fragodun huar  sia  is  goma thuo 
4530 an  them  uuihdage uuirkean  scoldin 
4531 hwar  hie  uueldi haldan  thia  helagun  tidi 
4532 self mid  is  gisithon Thuo  hie  sia suokean  hiet 
4533 the  gumon  Hierusalem So  gi thann gangan  cuman  quat$  $hie 
4534 an  thia  burg innan thar  ist  braht  mikil 
4535 meginthioda  gimang thar  mugun  gi  enna  mann sehan 
4536 an  is  handon dragan  hluttres  uuatares 
4537 ful  fat mid  is  folmon  Them  gi folgon  sculun 
4538 an so  huilica  gardos so  gi  ina gangan  gisehan 
4539 jak  gi than  them  herren  thi  thia  hobos  egi 
4540 self  seggient that  ik  iu  sanda tharod 
4541 te gigeriuuanne  mina  goma Than  togid  hie  iuu  en  guodlic  hus 
4542 hoh  solari  thie  ist bihangan  all 
4543 fagar  fratohon Thar  gi frummian  sculun 
4544 werdskepi  minan Thar  biun  ik  uuisscumo 
4545 self mid  minon  gisithon Thuo  uurthun san after  thiu 
4546 thar ti  Hierusalem  iungron  Cristes 
4547 forthward an  ferdi  fundun  all so  hie  sprac 
4548 wordtekan  uuar ne  uuas  thes  giuuand  enig 
4549 thar  geriuuidun  sia  thia  goma  Uuarth  thie  godes  suno 
4550 helag  drohtin an  that  hus cuman 
4551 thar  sia  thia  landuuisa lestian  scoldun 
4552 fulgangan  godes  gibode all so  Iudeono  uuas 
4553 eo endi  aldsido an  erdagon 
4554 witan  im thuo an  them  abanđe  alouualdo  Crist 
4555 an  thena  seli sittean  hiet thar  is  gisithos te  im 
4556 twelif gangan  thia  im  gitriuuistun 
4557 an  iro  muodseben  manno  uuarun 
4558 bi  uuordon endi bi  uuisun  uuissa  im  selbo 
4559 iru  hugiscefti  helag  drohtin 
4560 grotian  sia thuo obar  them  gomon  Gern  biun  ik suitho  quat$  $hie 
4561 that  ik samad mid  iuu sittean  muoti 
4562 goma niotan  Iudeono  pascha 
4563 delian mid  iu so  diurion Nu  ic  iu  iuuues  drohtines  scal 
4564 willio seggian that  ik an  thesaro  uueroldi ni  mot 
4565 mid  mannon  mer  muoses anbitan 
4566 furthor mid  firion er than gifullid  uuirthit 
4567 himil  riki  Mi  ist an  handon nu 
4568 witi endi  uuunderquala  thia  ik for  theson  uuerode  scal 
4569 tholon furi  thesa  thieda So  hie thuo so te  them  thegnon  sprak 
4570 helag  drohtin so  uuarth  im  is  hugi  druoui 
4571 werthan  im gisuorcan  sebo endi eft te  is  gisithon  sprac 
4572 the  guodo te  them  is  iungron Huat  ik  iuu  godes  riki  quat$  $hie 
4573 hetan  himiles  lioht endi  gi  mi holdlico 
4574 iuwa  theganscipi Nu ni  uuelliat  gi anthengian so 
4575 ak  uuenkeat  thero  uuordo Nu  seggiu  ik  iu te  uuaren hier 
4576 that  uuili  iuuuer  tuelifio  enn  treuuon gisuican 
4577 willian  mi farcopan undar  thit  cunni  Iudeono 
4578 sellian uuider  silubre endi  uuil  im thar  sinc niman 
4579 diuri  methmos endi geban  is  drohtin uuid  thiu 
4580 hold  herron  That  im thoh te  harme  scal 
4581 werthan te  uuite bi  that  hie  thia  uuurth  gisihid 
4582 endi  hie  thes  arƀedes  endi  scauuođ 
4583 than  uuet  hie  that te  uuaren that  im  uuari  ođer  thing 
4584 bet  mikilu that  hie gio giboran ni  uuurthi 
4585 libbian te  theson  liohte Than  hie  that  lon  nimid 
4586 uvil  arabedi  inuuidrado 
4587 tho  bigan  thero  erlo  gihuilic te  ođremo scauuon 
4588 sorgon sehan  uuas  im  ser  hugi 
4589 hriuwig umbi  iro  herta  gihordun  iro  herron thuo 
4590 gornword sprekan  Thia  gumon  sorgodun 
4591 hwilik  hie  thero  tuelifio te  thiu tellian  uuoldi 
4592 skuldig te  scathen that  hie  habdi  thia  scattos thar 
4593 thingon an  thero  thieda Ne  uuas  thero  thegno  enigon 
4594 sulik  inuuiddies  othi te gehanne 
4595 mengithaht  antsuoc  thero  manno  gihuilic 
4596 werthan  alla an  forohton fragon ni  gidorstun 
4597 er than thuo  gibuocnida  baruuirdig  gumo 
4598 Simon  Petrus ne  gidorsta  it  selƀo sprecan 
4599 te  Iohanne  them  guoden  hie  uuas  them  godes  barne 
4600 an  then  dagon  thegno  liobost 
4601 mer an  minnion endi  muosta thar thuo an  thes  mahtiges  Cristes 
4602 barm restian endi an  is  brioston  lag 
4603 hlinon mid  is  hobdu thar  nam  hie so  manag  helag  giruni 
4604 diop  githahti endi thuo te  is  drohtine  sprac 
4605 biginnan  ina thuo fragon  Hue  scal  that  fro  min uuesan  quat$  $hie 
4606 the  thi farcopan  uuili  cuningo  rikeost 
4607 undar  thinero  fiondo  folc  Us  uuari  thes  firiuuit  mikil 
4608 waldand te uuitanne Thuo  habda eft  is  uuord  garo 
4609 helian  Crist  Sih  thi  huem  ik hier an  hand  geƀe 
4610 min  muoses for  theson  mannon  the  habit  mengithat 
4611 briosthugi  bittran  thie  scal  mi an  banono  giuuald 
4612 fiund bifelahan thar  man  mines  ferahes  scal 
4613 aldar ahtean  Nam  hie thuo after  thiu 
4614 the  moses for  them  mannon endi  gaf  is  themo  mennscathen 
4615 Judas an  hand endi  im tegegnes  sprac 
4616 self for  them  is  gisithon endi  ina sniumo  het 
4617 faran fan  them  is  folke  Frumi so  thu  thenkis  quat$  $hie 
4618 don  that  thu duon  scalt  thu ni  maht bidernian leng 
4619 willio  thinon  Thiu  uuurth  ist at  handon 
4620 the  tidi  sind nu ginahid So thuo  thie  treulogo 
4621 the  muos  antfeng endi mid  is  muthu  anbett 
4622 so  afgaf  ina thuo  thiu  godes  craft  gramon inn  giuuitun 
4623 an  thena  lichamon  letha  uuihti 
4624 werthan  im  Satanas sero  bitengi 
4625 hard umbi  is  herta sithor  ina  thiu  helpa  godes 
4626 farlatan an  theson  liohte So  ist  thena  liudio  uue 
4627 the so under  theson  himile  scal  herrono uuehslon 
4628 witan  im thuo ut thanan  inuuiddies  gern 
4629 Judas gangan  haƀda  im  grimman  hugi 
4630 thegan uuiđ  is  theodan  Uuas thuo iu  thiustri  naht 
4631 switho gisuorcan  Suno  drohtines 
4632 wesan  im at  them  gomon forth endi  is  iungron thar 
4633 waldand  uuin end  brod  uuihida  bethiu 
4634 helagon  heƀancuning mid  is  handon  brac 
4635 gevan  it under  them  is  iungron endi  gode  thancoda 
4636 seggian  them  alat  them thar  all  giscuop 
4637 werold endi  uuunnia end  sprac  uuord  manag 
4638 lovian  gi  thes liohto  quat$  $hie that  thitt  ist  min  lichamo 
4639 endi  min  bluod so samo  giƀu  ik  iu hier  bethiu samad 
4640 etan endi drincan  Thit  ik an  erthu  scal 
4641 gevan endi giotan endi  iu te  godes  rike 
4642 losian mid  minu  lichamen an  lif  euuig 
4643 an  that  himiles  lioht  Gihuggiat  gi sinnon 
4644 that  gi  thiu  fulgangen  thia  ik an  theson  gomon  duon 
4645 marian  thitt for  thero  menigi  thit  ist  mahtig  thing 
4646 mid  thius  sculun  gi  iuuuon  drohtine  diuritha frummean 
4647 hebbian  thit  min te  gihugdion  helag  bilithi 
4648 that  it  eldibarn after lestian 
4649 waron an  thesaro  uueroldi that  that  uuitin  alla 
4650 man oƀar  thesan  middilgard that  it  ist thuru  mina  minnia giduan 
4651 herro te  huldi  Gihuggent  gi simla 
4652 hwo  ik  iu hier  gibiudu that  gi  iuuuan  bruođerscipi 
4653 fasto  frummean  hebbiat  ferahtan  hugi 
4654 minnion  iu an  iuuuen  muode that  that  manno  barn 
4655 ovar  irminthiod  alla  farstandan 
4656 that  gi  sin gegnungo  iungron  mina 
4657 ok  scal  ik  iu cuthian huo hier  uuili  craftig  fiond 
4658 hettian  herugrimm umbi  iuuuan  hugi niusian 
4659 Satanas  selƀo  hie  cumit  iuuuaro  seoluno herod 
4660 frokno freson Sinnon  gi fasto te  gode 
4661 beran  iuuua  briostgithahti  ik  scal an  iuuuero  bedu standan 
4662 that  iu ni  mugi  thie  menscatho  muod gituiflian 
4663 ik  fullistiu  iu uuider  them  fionde Oc  quam  hie herod iu freson  min 
4664 thoh  im  is  uuillien hier  uuiht ne  gistuodi 
4665 liof an  theson  minen  lichamen Nu ni  uuilliu  ik  iuu lang helan 
4666 hwe  iu hier nu sniumo  scal te  sorgu gistandan 
4667 gi  sculun  mi gisuikan  gisithos  mina 
4668 iuwa  theganscipies er than  thius  thiustre  naht 
4669 liudi  farlithe endi eft  lioht  cume 
4670 morgan te  mannon Thuo  uuarth  muod  gumon 
4671 switho gisuorcan endi  ser  hugi 
4672 hriuwig umbi  iro  herta endi  iro  herren  uuord 
4673 switho an  soragon  Simon  Petrus thuo 
4674 thegan uuiđ  is  theodan  thristuuord  sprac 
4675 bi  huldi uuiđ  is  herron Thoh  thi  all  thit  helitho  folc  quat$  $hie 
4676 swikan  thina  gisithos thoh  ik sinnon mid  thi 
4677 at  allon  tharaƀon tholoian  uuilliu 
4678 ik  biun  garo sinnon ef  mi  god  latiđ 
4679 that  ik an  thinon  fullestie fasto  gistande 
4680 thoh  sia  thi an  carcaries  clustron hardo 
4681 these  liudi  bilucan thuoh  ist  mi  luttil  tueo 
4682 ik an  them  bendion mid  thi bidan  uuillie 
4683 liggian mid  thi so  lieƀen ef  sia  thines  liƀes thann 
4684 thurh  eggia  nith ahtian  uuillian 
4685 fro  min  thie  guodo  ik  giƀu  min  ferah furi  thik 
4686 an  uuapno  spil  mi  uuerth  iouuiht 
4687 te bimithanne so lango so  mi  min  uuarođ 
4688 hugi endi  handcraft Thuo  sprak  im eft  is  herro angegin 
4689 hwe  thu  thik  biuuanis  quat$  $hie  uuisaro  treuuono 
4690 thrist  thingo  thu  haƀis  thegnes  hugi 
4691 willio  guodan  Ik  mah  thi seggian huo  it thoh giuuerthan  scal 
4692 that  thu  uuirđis so  uuekmuod thoh  thu nu ni  uuanies so 
4693 that  thu  thines  thiadnes te  naht thriuuo  farlognis 
4694 er  hanocradi endi  quithis that  ik  thin  herro ni  si 
4695 ak  thu  farmanst  mina  mundburd Thuo  sprac eft  thie  man angegin 
4696 ef  it gio an  uueroldi  quat$  $hie giuuerthan  muosti 
4697 that  ik samad midi  thi sueltan  muosti 
4698 doian diurlico thann ne  uuurthi gio  thie  dag cuman 
4699 that  ik  thin  farlognidi  lieƀo  drohtin 
4700 gern for  theson  Iuđeon Thuo  quathun  alla  thia  iungron so 
4701 that  sia thar an  them  thingon mid  im tholian  uueldin 
4702 tho  im eft mid  is  uuordon  gibod  uualdand  selƀo 
4703 her  heƀancuning that  sia  im ni  lietin  iro  hugi tuiflian 
4704 hetan that  sia ni  uueldin  diopa  githahti 
4705 ne  druouie  iuuua  herta thuru  iuuues  drohtines  uuord 
4706 ne  forohteat te filo  ic  scal  fader  usan 
4707 self suokean endi  iu sendian  scal 
4708 fan  heƀanrikie  helagna  gest 
4709 the  scal  iu eft gifruofrean endi te  frumu uuerthan 
4710 manon  iu  thero  mahlo  thie  ik  iu  manag  hebbiu 
4711 word giuuisid  Hie  giƀit  iu  giuuit an  briost 
4712 lustsam  lera that  gi  lestian forth 
4713 the  uuord endi  thiu  uuerc  thia  ik  iu an  thesaro  uueroldi  gibod 
4714 arisan  im thuo  the  rikeo an  themo  racode innan 
4715 nerian  Crist endi  giuuet  im  nahtes thanan 
4716 self mid  is  gisithon serago  gengun 
4717 switho  gornondia  iungron  Cristes 
4718 hriuwigmod Thuo  hie  im an  thena  hohan  giuuet 
4719 Oliwetiberg thar  uuas  hie upp  giuuno 
4720 gangan mid  is  iungron  that  uuissa  Iudas uuell 
4721 baluhugdig  man huand  hie  uuas oft an  them  berege mid  im 
4722 thar  gruotta  thie  godes  suno  iugron  sina 
4723 gi  sind nu so  druouia  quat$  $hie nu  gi  minan  dođ  uuitun 
4724 nu  gornonđ  gi endi  griotand endi  thesa  Iuđeon  sind an  luston 
4725 mendian  thiu  menigi  sindun an  iro  muode  fraha 
4726 these  uuerold  ist an  uuunnion  Thes  uuirthit thoh  giuuand cuman 
4727 sniumo tulgo than  uuirthit  im  ser  hugi 
4728 than  morniat  sia an  iro  mode endi  gi mendian  sculun 
4729 aftar te  euuondage huand gio  endi ni  cumiđ 
4730 iuwa  uuelliƀes  giuuand bethiu ne  thurbun  iu  thius  uuerc tregan 
4731 hreuwan  min  hinfard huand thanan  scal  thiu  helpa cuman 
4732 gumo  barnon Thuo  hiet  hie  is  iungron thar 
4733 bidan uppan  themo  berge  quat that  hie ti  bedu  uueldi 
4734 an  thiu  holmcliƀu hohor stigan 
4735 hetan thuo  thria mid  im  thegnos gangan 
4736 Jakob endi  Iohannese endi  thena  guodan  Petruse 
4737 thristmod  thegan Thuo  sia mid  iro  thiedne samad 
4738 gern  gengun Thuo  hiet  sia  thie  godes  suno 
4739 an  berge uppan te  bedu hnigan 
4740 hetan  sia  god gruotian gerno biddian 
4741 that  hie  im  thero  costondero  craft  farstuodi 
4742 wreth  uuillion that  im  thie  uuiđersaco 
4743 ne  mahtig  thie  menscatho  mod gituiflian 
4744 ge  im thuo  selƀo  gihneg  suno  drohtines 
4745 kraftag an  kniobeda  cuningo  rikeost 
4746 forthward te  foldu  fader  alathiodo 
4747 god  gruotta  gornuuord  sprak 
4748 hriuwigliko  uuas  im  is  hugi  druoui 
4749 bi  thera  menniski  muod gihruorid 
4750 is  flesk  uuas an  farahtan  fellun  im  trahni 
4751 driopan  is  diurlic  suet al so  dror  cumit 
4752 wallan fan  uuundon  uuas an  giuuinne thuo 
4753 an  them  godes  barne  thie  gest endi  the  lichamo 
4754 othar  uuas afusid an  feruuegos 
4755 the  gest an  godes  riki  ođer  iamar  stuod 
4756 likhamo  Cristes ne  uuolda  thit  lioht ageƀan 
4757 ak  druouoda for  themo  dođe Simnon  hie te  drohtine forth 
4758 the mer after  thiu  mahtigna  gruotta 
4759 hoh  himilfader  helagna  god 
4760 waldand mid  is  uuordon Ef nu uuerthan ni  mag  quat$  $hie 
4761 mankunni ginerid ni  si that  ik  minan  geƀe 
4762 liof  lichamon furi  liudio  barn 
4763 te uuegianne te  uundron  it  si than  thin  uuillio so 
4764 ik  uuelliu  is than gicoston  ik  nimu  thena  kelic an  hand 
4765 drinkan  ina  thi te  diurthun  drohtin  fro  min 
4766 mahtig  mundboro ne  sih  thu  mines hier 
4767 flesk  gifuories  Ik fullian  scal 
4768 willio  thinan  thu  haƀis  giuuald oƀar  all 
4769 witan  im thuo gangan thar  hie er  is  iungron  liet 
4770 bidan uppan  themo  berge  fand  sia  that  barn  godes 
4771 slapan  sorgondia  uuas  im  ser  hugi 
4772 the  sia fan  iro  drohtine delean  scoldun 
4773 so  sind  that  muodthracu  manno  gihuilicon 
4774 that  hie farlatan  scal  lieƀan  herron 
4775 agevan  thena so  guodan Thuo  hie te  is  iungron  sprac 
4776 wekkian  sia  uualdand endi  uuordon  gruotta 
4777 willian  gi so slapan  quat$  $hie Ni  mugun samad mid  mi 
4778 wakon  ena  tid  Thiu  uuurth  ist an  handon 
4779 that  it so gigangan  scal so  it  got  fader 
4780 markon  mahtig  Mi an  minen  muode  tueho 
4781 min  gest  is  garo an  godes  uuillion 
4782 fus te faranne  min  flesc  is an  soragan 
4783 lettian  mi  min  lichamo  leth  is  im suitho 
4784 witi te tholonne  Ik thoh  uuilleon  scal 
4785 min  fader frummean  Hebbiat  gi  fastan  hugi 
4786 witan  im thuo eft thanan  ođer  sithu 
4787 an  thena  berg uppan te  bedu gangan 
4788 mari  drohtin endi thar so  manag  gisprac 
4789 god  uuordo  Godes  engil  quam 
4790 helag fan  himile  is  hugi  fastnoda 
4791 beldian te  them  bendion  Hie  uuas an  thero  bedu simnon 
4792 forth an  flite endi  is  fader  gruotta 
4793 waldand mid  is  uuordon Ef  it nu uuesan ni  mag  quat$  $hie 
4794 mari  drohtin neƀa  ik for  thit  manno  folc 
4795 thiodkwala  tholoie  ik an  thinen  scal 
4796 willio uuonian  Giuuet  im thuo eft thanan 
4797 sokian  is  gisithos  fand  sia  slapandia 
4798 grotian  sia gahon  Geng  im eft thanan 
4799 thriddio  sithu te  bedu endi  sprac  thiedcuning 
4800 al  thiu  selƀun  uuord  suno  drohtines 
4801 te  them  alouualden  fader so  hie err  deda 
4802 manon  mahtigna  manno  frumono 
4803 switho niudlico  neriendi  Crist 
4804 gangan  im thuo eft te  them  is  iungron  gruotta  sia sano 
4805 slapan  gi endi  restiat  quat$  $hie Nu  uuirthit sniomo herod 
4806 kuman midi  craftu  thie  mi farcopod  haƀiđ 
4807 sundilos gisald  Gisithos  Cristes 
4808 wakon thuo after  them  uuordon endi  gisahun thuo  that  uuerod cuman 
4809 an  thena  berg uppan  brahtmu  thiu  mikilon 
4810 wreth  uuapanberand  Uuisda  im  Iudas 
4811 gramhugdig  mann  Iuđeon after  sigun 
4812 fiund  folcscipi  druog  man  fiur an  gimang 
4813 logna an  liohtfaton  ledda  man  faclun 
4814 brinnan fan  burg thar  sia an  thena  berg uppan 
4815 stigan mid  striđu  Thia  stedi  uuissa  Iudas uuell 
4816 hwar  hie  thia  liudi tuo ledian  scolda 
4817 seggian  im thuo te  tekne thuo  sia thar tuo  fuorun 
4818 the  folcscipe biforan te  thiu that  sia ni  farfengin thar 
4819 erl  ođran  man  Ik  gangu  im at  erist tuo  quat$  $hie 
4820 kussian  ina endi  queddiu  that  ist  Crist  selƀo 
4821 the  gi fahan  sculun  folko  craftu 
4822 bindan  ina uppan  themo  berge endi  ina ti  burg hinan 
4823 ledian under  thia  liudi  hie  is  liƀes  haƀiđ 
4824 mid  is  uuordon faruuercod  Uuerod  sithoda thuo 
4825 untat  sia te  Criste  cumana  uuurthun 
4826 grim  folc  Iuđeono thar  hie mid  is  iungron  stuod 
4827 mari  drohtin  bed  metudgiscapu 
4828 torht  tideo Thuo  geng  im  treulos  man 
4829 Judas tegegnes endi te  them  godes  barne 
4830 hnigan mid  is  hoƀdu endi  is  herron  quedda 
4831 kussian  ina  craftigna endi  is  quidi  lesta 
4832 wisian  ina  them  uuerode all so  hie err mid  uuordon  gihiet 
4833 the  tholoda  all mid  githuldion  thiedo  drohtin 
4834 waldand  thesaro  uueruldes endi  sprac  im mid  is  uuordon tuo 
4835 fragon  ina fruocno Bihui  cumis  thu so mid  thius  folku te  mi 
4836 bihwi  ledis  thu  mi so  thesa  liudi tuo endi  mi te  thesaro  lethun  thiod 
4837 farkopon mid  thinu  cossu under  thit  cunni  Iuđeono 
4838 meldon  mik te  thesaro  menigi  Geng  im thuo uuiđ  thia  man sprecan 
4839 with  that  uuerod  ođer endi  sia mid  is  uuordon  fragn 
4840 hwe  siu mid  thiu  gisithu sokian  quamin 
4841 so niudlico an  naht so  gi  uuillian  nod frummian 
4842 man  huilicon Thuo  sprak  im eft  thiu  menigi angegin 
4843 kwethan that  im  heland thar an  them  holme uppan 
4844 wisian  uuari  thie  thit  giuuerr  frumiđ 
4845 Judeo  liudeon endi  ina  godes  suno 
4846 self  hetid  Ina  quamun  uui suokean herod 
4847 willian  ina gerno bigetan  hie  ist fan  Galileo  lande 
4848 fan  Nazarethburg So  im thuo  thie  neriendo  Crist 
4849 seggian te  suothen that  hie  it  selƀo  uuas 
4850 so  uuurthun thuo an  forohton  folc  Iuđeono 
4851 werthan  undarbadoda that  sia undar  bac  fellun 
4852 al efnissi  ertha  gisuohtun 
4853 witharwardes  that  uuerod ni  mahtun  that  uuord  godes 
4854 the  stemna antstandan  uuarun thoh so  striđiga  man 
4855 ahlopan eft upp an  them  holme  hugi  fastnodun 
4856 bindan  briostgithaht  gibolgana  gengun 
4857 nah mid  nithu untat  sia  thena  neriendon  Crist 
4858 werod  biuuurpun  Stuodun  uuisa  man 
4860 biforan  thero  deruun  dade endi te  iro  drohtine  hreopun 
4861 wesan  it nu  thinn  uuillio  quathun  sia  uualdand  fruo  min 
4863 wapan  uunda than ni  uuari  us  uuiht so  guod 
4864 so that  uui hier for  usan  drohtine doian  muostin 
4865 banethi  bleca Thuo gibolgan  uuarth 
4866 snel  suerdthegan  Symon  Petrus 
4867 wallan  im innan  hugi that  hie ni  mohta  enig  uuord sprecan 
4868 so  harm  uuarth  im an  is  herten that  man  is  herron thar 
4869 bindan  scolda Thuo  hie gibolgan  geng 
4870 switho  thristmuod  thegan furi  is  thiedan stann 
4871 hard furi  is  herron ne  uuas  im  is  hugi  tuifli 
4872 blothi an  is  brioston ac  hie  is  bill  atoh 
4873 swerd be  sidu  sluog  im tegegnes 
4874 an  thena  furiston  fiond  folmo  craftu 
4875 that thuo  Malchus  uuarth  makies  eggion 
4876 an  thia  suithrun  half  suerdu gimalod 
4877 the  hlust  uuarth  im farhauuan  hie  uuarth an  that  hoƀid  uund 
4878 that  im  herudrorag  hlier endi  ora 
4879 beniwunda  brast  bluod after  sprang 
4880 wallan fan  uuundon Thuo  uuas an  is  uuangon  scard 
4881 the  furisto  thero  fiondo Thuo  stod  that  folc an  rum 
4882 andradan  im  thes  billes  biti Thuo  sprac  that  barn  godes 
4883 self te  Symon  Petruse  hiet that  hie  is  suerd  dedi 
4884 skarp an  skethia Ef  ik uuiđ  thesa  scola  uueldi  quat$  $hie 
4885 with  thieses  uuerodes  giuuin  uuigsaca frummian 
4886 than  manodi  ik  thena  marion  mahtigna  god 
4887 helag  fader an  himilrikie 
4888 that  hie  mi so  managan  engil herod oƀana  sendi 
4889 wig so  uuisan so ni  mahtin  iro  uuapanthreki 
4890 man adogian  iro ne  stuodi gio  sulik  megin samad 
4891 folk gifastnod that  im  ira  fera after  thiu 
4892 werthan  mahtig Ac  it  haƀit  uualdand  god 
4893 alomahtig  fader an  ođer gimarcod 
4894 that  uui githolian  sculun so  huat so  us  thius  thioda tuo 
4895 bittar  bringiđ ne  sculun  us belgan  uuiht 
4896 wrethian uuiđ  iro  giuuinne huand so  hue so  uuapno  nith 
4897 grim  gerheti  uuil gerno frummean 
4898 he  sueltiđ  im oft  suerdes  eggion 
4899 doian  im  drorag  uui mid  uson  dadion ni  sculun 
4900 wiht auuerdian  Geng  im thuo ti  them  uundon  man 
4901 leggian mid  listion  lik tesamne 
4902 hovidwunda that  siu san gihelid  uuarth 
4903 the  billes  biti endi  sprac  that  barn  godes 
4904 with  that  uuretha  uuerod  Mi  thunkit  uunder  mikil  quat$  $hie 
4905 ef  gi  mi  lethes  uuiht lestian  uueldun 
4906 hwe  gi  mi thann ni  fengin than  ik under  iuuuon  folke  stuod 
4907 an  themo  uuihe innan endi thar  uuord  manag 
4908 sothlik  sagda Than  uuas  sunnun  scin 
4909 diurlik  dages  lioht than ni  uueldun  gi  mi duon  iouuiht 
4910 leth an  theson  liohte endi nu  lediat  mi  iuuera  liudi tuo 
4911 an  thiustra  naht all so  man  thioƀe  duot 
4912 than  man  thena fahan  uuili endi  hie  is  ferahes  haƀit 
4913 farwerkon  uuamscatho  Uuerod  Iuđeono 
4914 gripan thuo an  thena  godes  suno  grimma  thioda 
4915 haton  hop  huurƀun  ina umbi 
4916 modag  manno  folc  menes ne  sahun 
4917 heftian  herubendion  hendi tesamne 
4918 fathmos mid  feteron  Im ni  uuas  sulic  firinquala 
4919 tharf te githolonne  thiodaraƀeđes 
4920 te uuinnianne  sulic  uuiti ac  hie  it thuru  thitt  uuerod  deda 
4921 hwand  hie  liudeo  barn losian  uuolda 
4922 halon fan  helliu an  himilriki 
4923 an  thena  uuidon  uuelon bethiu  hie  thes  uuiht ni  bisprac 
4924 the  sia  im thuru  inuuidnith ogian  uueldun 
4925 tho  uuurthun  thes so  malsca  muodag  folc  Iuđeono 
4926 the  heri  uuarth  thes so  hruomag  thes  sia  thena  helagan  Crist 
4927 an  lithobendion ledian  muostun 
4928 forian an  feteron  Thia  fiond eft  giuuitun 
4929 fan  them  berge te  burg  Geng  that  barn  godes 
4930 undar  themo  heriscipie  handon  gibundan 
4931 druvon te  dale  Uuarun  im  thia  is  diuriun thuo 
4932 gisith  gisuicana all so  he  im er  selƀo  gisprac 
4933 ne  uuas  it thoh bi  enigero  blođi that  sia  that  barn  godes 
4934 liof  farlietun ac  it  uuas so lango biforan 
4935 warsago  uuord that  it  scoldi giuuerthan so 
4936 bethiu ni  mahtun  sia  is bimithan Than after  thero  menigi  gengun 
4937 Johannes endi  Petrus  thia  gumon  tuena 
4938 folgon ferran  uuas  im  firiuuit  mikil 
4939 hwe  thia  grimmun  Iuđeon  them  godes  barne  uueldun 
4940 he  drohtine duan Thuo  sia te  dale  quamun 
4941 fan  themo  berge ti  burg thar  iro  biscop  uuas 
4942 he  uuihes  uuard thar  leddun  ina  uulanca  mann 
4943 erl under  ederos Thar  uuas  eld  mikil 
4944 fiur an  fridhoƀe  them  folke tegegnes 
4945 wirkian for  them  uuerode thar  gengun  sia  im uuermian tuo 
4946 Judeo  liudi  lietun  thena  godes  suno 
4947 bidan an  bendion  Uuas thar  braht  mikil 
4948 gelmodig  galm  Iohannes  uuas er 
4949 the  herrosten  cuth bethiu  muosta  hie an  thena  hof innan 
4950 thringan mid  thero  thieda  Stuod  allaro  thegno  besta 
4951 Petrus thar ute ne  liet  ina thar  portun  uuard 
4952 folgon  is  frohon er  it at  is  friunde  abad 
4953 Johannes at  enon  Iuđeon that  man  ina gangan  liet 
4954 forth an  thena  friđhof Thar  quam  im  enn  fecni  uuiƀ 
4955 gangan tegegnes  thiu  enes  Iuđeon  uuas 
4956 siu  thiodnes  thiui endi thuo te  them  thegne  sprac 
4957 magath  unuali Huat  thu  mahtis  man uuesan  quat  siu 
4958 jungaro fan  Galilea  thes  the thar ginuuuar  stet 
4959 fathmos gifastnod Thuo an  forohton  uuarth 
4960 Simon  Petrus san  sleu an  is  muode 
4961 kwethan that  hie  thes  uuiƀes  uuord ni  bicunsti 
4962 the  thiodnes  thegan ni  uuari 
4963 mithan  is thuo for  thero  menigi  quat that  hie  thena  mann ni  ankendi 
4964 ne  sind  mi  thina  quidi  cutha  quat$  $hie  uuas  im  thiu  craft  godes 
4965 the  herdisli fan  themo  herten Huarƀondi  geng 
4966 forth under  them  folke anthat  hie te  them  fiure  quam 
4967 gangan  ina thuo uuermian Thar  im oc  en  uuiƀ  bigan 
4968 felgian  firinspraca Hier  mugun  gi  quat  siu an  iuuuan  fiond sehan 
4969 these  is gegnungo  iungro  Cristes 
4970 he  selƀes  gisith Thuo  gengun  im san after  thiu 
4971 nah  nithhuata endi  ina niudlico 
4972 fragon  fiondo  barn  huilikes  hie  folkes  uuari 
4973 ne  bist  thu  thesaro  burgliudeo  quathun  sia  that  mugun  uui an  thinon  gibarie gisehan 
4974 an  thinon  uuordon endi an  thinero  uuisun that  thu  thieses  uuerodes ni  bist 
4975 ak  thu  bist  galileisk  mann  Hie ni  uuelda  thes thuo gehan  iouuiht 
4976 ak  stuod thuo endi  striđda endi  starcan  eth 
4977 swithliko  gisuor that  hie  thes  gisithes ni  uuari 
4978 ne  haƀda  is  uuordo  giuuald  it  scolda giuuerthan so 
4979 so  it  thie  gimarcoda  thie  mancunnies 
4980 farwardon an  thesaro  uueroldi Thuo  quam  im oc an  them  huaraƀe tuo 
4981 the  mannes  maguuini  thi  hie er mid  is  gimakie  giheu 
4982 swerd  thiu  scarpon  quat that  hie  ina  sauui thar 
4983 an  themo  berge uppan thar  uui an  themo  bomgarden 
4984 herro  thines  hendi  bundun 
4985 fastnon  is  folmos  Hie thuo thuru  forahtan  hugi 
4986 farlognian  thes  is  lioƀes  herren  quat that  hie  uueldi uuesan  thes  liƀes  scolo 
4987 ef  it  mahti  enig thar  irminmanno 
4988 seggian te  suothen that  hie  thes  gisithies  uuari 
4989 folgon  thero  ferdi Thuo  uuarth an  thena  formon  sith 
4990 hanokrad ahaƀan Thuo  sah  thie  helago  Crist 
4991 barn  that  besta thar  hie  gibundan  stuod 
4992 self te  Symon  Petruse  suno  drohtines 
4993 te  them  erle oƀar  is  ahsla Thuo  uuarth  imo an innan san 
4994 Simon  Petruse  se an  is  muode 
4995 harm an  is  herten endi  is  hugi  druoui 
4996 switho  uuarth  im an  sorogon that  hie er  selƀo  gisprac 
4997 huggian  thero  uuordo thuo  thia  imo er  uualdand  Crist 
4998 self  sagda that  hie an  thero  suartun  naht 
4999 er  hanocradi  is  herron  scoldi 
5000 thriwo farlognian  Thes  thramm  imo an innan  muod 
5001 bittaro an  is  brieston end  geng  im thuo gibolgan thanan 
5002 the  man fan  thero  menigi an  muodcaru 
5003 switho an  sorgon endi  is  selƀes  uuord 
5004 wamskaft  uuiep anthat  im uuallan  quamun 
5005 thurh  thia  hertcara  heta  trahni 
5006 blodag fan  is  brioston  Hie ni  uuanda that  hie  is  mohti gibuotian  uuiht 
5007 firinwerk furthor eftha te  is  fruohen cuman 
5008 herro  huldi  enig  helitho so  ald 
5009 that gio  mannes  suno mer  gisauui 
5010 he  selƀes  uuord seror hreuuann 
5011 karon eftha cumian Uuolo  craftig  god  quat$  $hie 
5012 that  ik  hebbiu  mi so faruuercod so  ik  minera  uueruldes ni  tharf 
5013 olat seggian Ef  ik nu ti  aldre  scal 
5014 huldi  thinero endi  heƀanrikies 
5015 thiodan tholoian thann ni  tharf  mi  thes  enig  thanc uuesan 
5016 liof  drohtin  thes  ik gio te  thesamo  liohte  biquam 
5017 ne  biun  ik nu  thes  uuirđig  uualdand  fruo  min 
5018 that  ik undar  thina  iungron gangan  muoti 
5019 thus  sundig under  thina  gisithos  ik  iro  selƀo  scal 
5020 mithan an  minon  muode nu  ik  mi  sulic  men  gisprac 
5021 so  gornoda  gumono  besta 
5022 hreuwan  ina so hardo that  he  haƀda  is  herren thuo 
5023 liof farlognid Than ni  thurƀun  thes  liudio  barn 
5024 wer uuundroian behui  it  uueldi  god 
5025 that so  lioƀen  mann  leth  gistuodi 
5026 that  hie so honlico  herren  sines 
5027 thurh  thero  thiuun  uuord  thegno  snellost 
5028 farlognian so  lieƀes  it  uuas  all bi  theson  liudion giduan 
5029 firihos  barnon te  frumun  Hie  uuelda  ina te  furisten duan 
5030 her oƀar  is  hiuuiski  helag  drohtin 
5031 latan  ina gicunnon  huilica  craft  haƀit 
5032 the  mennisco  muod ano  thiu  maht  godes 
5033 latan  ina gisundion that  hie sithor  thiu batt 
5034 liudi  giloƀdi huo  lief  ist thar 
5035 man  gihuilicon than  hie  men  gifrumiđ 
5036 that  man  ina  alate  lethes  thinges 
5037 saka endi  sundiono so  im thuo  selƀo  deda 
5038 hevanriki  god  harmgiuurohti 
5039 bethiu  ist  mannes  bag  mikil  umbitheriƀi 
5040 hagustald  hruom ef  im  thiu  helpa  godes 
5041 swikan thuru  is  sundion than  is  im san after  thiu 
5042 briosthugi  blothera thoh  hie er  bihet  spreke 
5043 hromian fan  is  huldi endi fan  is  handcrafti 
5044 the  mann fan  is  megine  That  uuarth thar an  them  marion  scin 
5045 thegan  besten thuo  im  is  thiednes  gisuek 
5046 helag  helpa Bithiu ni  scoldi hruomian  man 
5047 te suitho fan  im  selƀon huand  im thar  suikit oft 
5048 wan endi  uuilleo ef  im  uualdand  god 
5049 her  heƀankuning  that  herta ni  sterciđ 
5050 than  bed  allaro  barno  best  bendi  tholoda 
5051 thurh  mancunni  Huurƀun  ina  managa umbi 
5052 Judeo  liudo  spracun  gelp  mikil 
5053 hebbian  ina te  hoske thar  hie giheftid  stuod 
5054 tholon mid  githuldion so  huat so  im  thiu  thieda  deda 
5055 liudi  lethes Thuo  uuarth eft  lioht cuman 
5056 morgan te  mannon  Manag  samnoda 
5057 heri  Iuđeono  haƀdun  im  hugi  uuluo 
5058 inwid an innan  Uuarth thar  eusago 
5059 an  morgantid  manag gisamnod 
5060 irri endi  enhard  inuuidies  gern 
5061 wreth  uuillien  Gengun  im an  huarf samad 
5062 rink an  runa  bigunnun  im radan thuo 
5063 hwo  sia  giuuisodin mid  uuarloson 
5064 man  menhuaton an  mahtigna  Crist 
5065 te giseggianne  sundia thuru  is  selƀes  uuord 
5066 that  sia  ina than te  uunderqualu uuegian  muostin 
5067 adelian te  dođe  Sia ni  mohtun an  themo  dage findan 
5068 so  uureth  giuuitscipi that  sia  imo  uuiti bethiu 
5069 adelian  gidorstin eftha  dot frummian 
5070 lif bilosian Thuo  quamun thar at  lezten forth 
5071 an  thena  huarf  uuero  uuarlosa  man 
5072 twene gangan endi  bigunnun  im tellian an 
5073 kwethan that  sia  ina  selƀon seggian  gihordin 
5074 that  hie  mahtig teuuerpan  thena  uuih  godes 
5075 al  huso  hohist endi thuru  is  handmegin 
5076 thurh  is  enes  craft upp arihtean 
5077 an  thriddien  dage so  is elcor ni  thorfti bithian  man 
5078 he  thagoda endi  tholoda ni  sprac  im gio  thiu  thiudo so  filo 
5079 the  liudi mid  luginon that  hie  it mid  lethon angegin 
5080 word  uuraki Thuo thar undar  them  uuerode  aras 
5081 baluhugdig  man  biscop  thero  liudio 
5082 the  furisto  thes  folkes endi  fragoda  Criste 
5083 ge  ina be  im  selƀon  besuor  suithon  ethon 
5084 grotian  ina an  godes  namon endi gerno  bad 
5085 that  hie  im  that  gisagdi ef  hie  suno  uuari 
5086 the  liƀƀiandes  godes  thes  thitt  lioht  giscuop 
5087 Krist  cuning  euuig  Uui ni  mugun  is antkennian  uuiht 
5088 an  thinon  uuordon an  thinon  uuercon Thuo  sprac  im eft  thie  uuaro angegin 
5089 the  guodo  godes  suno  Thu  quithis  it for  theson  Iuđeon nu 
5090 sothlik  sagis that  ik  it  selƀo  biun 
5091 the ni  giloƀeat  mi  thesa  liudi ni  uuilleat  mi forlatan bithiu 
5092 ne  sind  im  mina  uuord  uuirđig Nu  seggiu  ik  iu te  uuaron thoh 
5093 that  gi noh  sculun sittian gisehan an  thia  suithrun-  half  godes 
5094 mari  mannes  suno an  megincrafte 
5095 the  alouualdon  fader endi thanan eft cuman 
5096 an  himiluuolcnon herod endi  allon  helitho  cunnie 
5097 mid  is  uuordon adelian all so  iro  giuurihti  sind 
5098 tho  balg  ina  se  biscop  haƀda  bittran  hugi 
5099 wrethian  ina uuiđ  them  uuerode endi  is  giuuadi  slet 
5100 brekan fur  is  brioston Nu ni  thurƀun  gi bidan leng  quat$  $hie 
5101 these  uuerod  giuuitscipies nu  im  sulica  uuord  farađ 
5102 menspraka fan  is  muthe  That  gihoriđ her nu  manno  filo 
5103 rink an  theson  racođe that  hie  ina so  rikean  teliđ 
5104 gehan that  hie  god  si  Huat  uuilliat  gi  Iuđeon  thes 
5105 adelian te  duome  Is  hie  đođes nu 
5106 wirthig bi  sulicon  uuordon  That  uuerod  all  gisprac 
5107 folk  Iuđeono that  hie  uuari  thes  ferahes  scolo 
5108 witi so  uuirđig Ni  uuas  it thoh be  is  giuurhtion giduan 
5109 that  ina thar an  Hierusalem  Iuđeo  liudi 
5110 sunu  drohtines  sundia  losan 
5111 adelian te  dođe Thuo  uuass  thero  dadio  hruom 
5112 Judeo  liudeon  huat  sia than  godes  barne  mahtin 
5113 so  haftin  mest  harmes gifrummian 
5114 biwerpan  ina thuo mid  uuerodu endi  ina an  is  uuangun  slogun 
5115 an  is  hlier mid  iro  handon  all  uuas  im  that te  hoske giduan 
5116 felgian  im  firinuuord  fiondo  menigi 
5117 bismerspraka  Stuod  that  barn  godes 
5118 fast under  fiondon  uuarun  im  is  fadmas  gibundana 
5119 tholon mid  githuldion so  huat so  im  thiu  thioda tuo 
5120 bittar  brahta ni  balg  ina 
5121 with  thes  uuerodes  giuuin Thuo  namun  ina  uuretha  mann 
5122 so  gibundanan  that  barn  godes 
5123 endi  ina thuo  leddun thar  thero  liudio  uuas 
5124 the  thiodo  thinghus Thar  thegan  manag 
5125 hwervan umbi  iro  heritogon Thar  uuas  iro  herren  bodo 
5126 fan  Rumuburg  thes  thie thuo  thes  rikies  giuueld 
5127 kuman  uuas  hie fan  them  kesure gisendid  uuas  hie undar  that  cunni  Iuđeono 
5128 te rihtianne  that  riki  uuas thar  radgiƀo 
5129 Pilatus  uuas  hie hetan  hie  uuas fan  Ponteo  lande 
5130 knosal kennid  haƀda  im  craft  mikil 
5131 an  them  thinghuse  thiodo gisamnod 
5132 an  huarf  uueros  Uuarlosa  man 
5133 agevan thuo  thena  godes  suno  Iuđeo  liudi 
5134 undar  fiondo  folc  quathun that  hie  uuari  thes  ferahes  scolo 
5135 that  man  ina  uuitnodi  uuapnes  eggion 
5136 skarp  scuron Thuo ni  uuelda  thiu  scola  Iuđeono 
5137 thringan an  that  thinghus ac  thiu  theod ute  stuod 
5138 mahlian thanan uuiđ  thia  menigi ni  uueldun an  that  gimang faran 
5139 an  elilendiga  man that  sia thar  unreht  uuord 
5140 an  them  dage  deruies  uuiht adelian ni  gihordin 
5141 ak  quathun that  sia  im so hluttra  helaga  tidi 
5142 he  pascha haldan  uueldin  Pilatus  antfeng 
5143 at  them  uuamscathon  uualdandes  barn 
5144 sundia  losan Thuo an  sorogon  uuarth 
5145 Judas  hugi thuo  hie ageƀan  gisah 
5146 he  drohtin te  dođe thuo  bigan  im  thiu  dad after  thiu 
5147 an  is  hugie hreuuan that  hie  haƀda  is  herron er 
5148 sundilos gisald  Nam  im thuo  that  is  siluƀar an  hand 
5149 thritig  scatto  that  man  im er uuiđ  is  thiodne  gaf 
5150 gangan  im thuo te  them  Iuđeon endi  im  is  grimmun  dad 
5151 sundia  sagda endi  im  that  siluƀar  bod 
5152 gern ti geƀanne  Ik  hebbiu  it so griolico  quat$  $hie 
5153 mid  mines  drohtines  droru gicopot 
5154 so  ik  uuet that  it  mi ni  thihiđ  Thiod  Iuđeono 
5155 ne  uueldun  it thuo antfahan ac  hietun  ina forth after  thiu 
5156 umbi  sulica  sundia  selƀon ahton 
5157 hwe  hie uuiđ  is  frohon gifrumid  haƀdi 
5158 thu  sauui  thi  thes  selƀo  quathun  sia  Huat  uuil  thu  thes nu suokian te  us 
5159 ne  uuit  thu  that  theson  uuerode Thuo  giuuet  im eft thanan 
5160 Judas gangan te  them  godes  uuihe 
5161 switho an  soragan endi  that  siloƀar  uuarp 
5162 an  thena  alah innan ni  gidorsta  it egan leng 
5163 faran  im thuo so an  forahton so  ina  fiondo  barn 
5164 modag  manodun  haƀdun  im  thes  mannes  hugi 
5165 gramo  undargripana  uuas  im  god abolgan 
5166 that  hie  im  selƀon thuo  simon  uuarahta 
5167 hnigan thuo an  herusel an  henginna 
5168 warg an  uuurigil endi  uuiti  gicos 
5169 hard  helligithuing  hiet endi  thiustri 
5170 diop  dođes  dalu huand  hie er umbi  is  drohtin  suek 
5171 than  bed  that  barn  godes  bendi  tholoda 
5172 an  them  thinghuse huan er  thiu  thioda undar  im 
5173 erl  enuuurdia  alla  uuurđin 
5174 hwe  sia  im than te  ferahqualu frummian  uueldin 
5175 tho thar an  them  benkion  ares  bodo  kesures 
5176 fan  Rumuburg endi  geng  im uuiđ  that  riki  Iuđeono 
5177 modag mahlian thar  thiu  menigi  stuod 
5178 aftar  them  hoƀe  huaraƀon ni  uueldun an  that  hus cuman 
5179 an  them  paschadage  Pilatus  bigann 
5180 frokno fragon oƀar  that  folc  Iuđeono 
5181 mid  hui  thie  man  haƀdi  morthes gisculdid 
5182 witan giuuercod Bihui  gi  im so  uuretha  sind 
5183 an  iuuuon  hugi  huotia  Sia  quathun that  hie  im  haƀdi  harmes so  filo 
5184 leth gilestid Ni  gaƀin  ina  thesa  liudi  thi 
5185 thar  sia  ina er biforan  uƀilan ni  uuissin 
5186 word  faruuarahtan  Hie  haƀit  thieses  uuerodes so  filo 
5187 farledian mid  is  lerun endi  thesa  liudi  merriđ 
5188 don  im  iro  hugi tuiflian that  uui ni  motun te  them  hoƀe  kesures 
5189 tins geldan  that  mugun  uui  ina gitellian an 
5190 mid  uuaru  giuuitscipiu  Hie  sprikit oc  uuord  mikil 
5191 kwethan that  hie  Crist  si  cuning oƀar  thit  riki 
5192 bigehan  ina so  gruotes Thuo  im eft tegegnes  sprac 
5193 bodo  kesures Ef  hie so baralico  quat$  $hie 
5194 undar  thesaro  menigi  menuuerc  frumit 
5195 andfahan  ina than eft undar  iuuua  folcscipi ef  hie  si  is  ferahes  scolo 
5196 endi  im so  adeliat ef  hie  si  dođes  uuerth 
5197 so  it an  iuuero  aldruono  euue  gibiode 
5198 he  quathun thuo that  sia ni  muostin  manno 
5199 an  thia  helagun  tid te  handbanon 
5200 werthan mid  uuapnon an  them  uuihdage huand  it ni  uuari  iro  giuuono 
5201 tho  uuenda  ina fon  them  uuerode  uurethhudig  man 
5202 thegan  kesures  hie oƀar  thia  thioda  uuas 
5203 bodo fan  Rumuburg  hiet  im thuo  that  barn  godes 
5204 nah gangan endi  ina niudlico 
5205 fragon fruocno ef  hie oƀar  that  folc  cuning 
5206 the  uuerodes  uuari Thuo  haƀda eft  is  uuord  garo 
5207 sunu  drohtines Hueđer  thu  that fan  thi  selƀon  sprikis  quat$  $hie 
5208 the  it  thi  ođra hier  erlos  sagdun 
5209 kwethan umbi  minan  cuningduom Thuo  sprac eft  thie  kesures  bodo 
5210 wlank endi  uuretmuod thar  hie uuiđ  uualdand  Crist 
5211 rethion an  them  racode Ni  biun  ik  thieses  rikies hinan  quat$  $hie 
5212 Judeo  liudio  gaduling  thin 
5213 these  manno  maguuini ac  mi  thik  thius  menigi  bifalah 
5214 agevan  thik  thina  gadolingas  mi  Iuđeo  liudi 
5215 haft te  handon  Huat  haƀis  thu  harmes giduan 
5216 that  thu so bittra  scalt  bendi tholian 
5217 kwalm under  thinon  cunnie Thuo  sprac  im  Crist eft angegin 
5218 helian  best thar  hie giheftid  stuod 
5219 an  them  racode innan  min  riki hinan  quat$  $hie 
5220 fan  thesaro  uueroldstundu Ef  it thoh  uuari so 
5221 than  uuarin so  starcmuoda uuiđar  striđhugi 
5222 withar  grama  thieda  iungron  mina 
5223 so  man  mik ni  gaui  Iuđeo  liudeon 
5224 hettian an  hand an  herubendion 
5225 te uuegianne te  uundron Te  thiu  uarth  ik an  thesaro  uueroldi giboran 
5226 that  ik  giuuitscipi giu  uuares  thinges 
5227 mid  minon  cumion  cuđdi  That  mugun antkennian uuel 
5228 the  uueros  thei  sind fan  uuuare  cumana  thia  mugun  min  uuord farstandan 
5229 lovian  minon  leron Thuo ni  mohta  lastares  uuiht 
5230 an  them  barne  godes  bodo  kesures 
5231 findan  fecni  uuord that  hie  is  ferahes bethiu 
5232 skuldig  uuari Thuo  geng  hie  im eft uuiđ  thia  scola  Iuđeono 
5233 modag mahlean endi  thero  menigi  sagda 
5234 ovar  hlust  mikil that  hie an  themo  hafton  man 
5235 sulik  firinspraca findan ni  mahti 
5236 for  them  folcscipie so  hie  uuari  is  ferahes  scolo 
5237 doth  uuirđig Than  stuodun  dolmuoda 
5238 Judeo  liudi endi  thena  godes  suno 
5239 word  uuruogdun  quathun that  hie  giuuerr erist 
5240 biginnan an  Galilealande endi ofar  Iuđeon  fuor 
5241 herodwardes thanan  hugi  tuiflida 
5242 man  muodseƀon so  hie  ist  morthes  uuerth 
5243 that  man  ina  uuitno  uuapnes  eggion 
5244 ef eo  man mid  sulicon  dadion  mag  dođes gisculdian 
5245 so  uuruogdun  ina mid  uuordon  uuerod  Iuđeono 
5246 thurh  huotian  hugi Thuo  thie  heritogo 
5247 slithmodig  man seggian  gihorda 
5248 fan  huilicon  cunnie  uuas  Crist afuodid 
5249 man  thie  besto  hie  uuas fan  thero  mariun  thiod 
5250 the  guodo fan  Galileo  lande thar  uuas  gumscipi 
5251 ethili  manno  Erodes  biheld thar 
5252 kraftag  cuningduom so  ina  im  thie  kesur  gaf 
5253 the  riko fan  Rumu that  hie thar  rehto  gihuilic 
5254 frummian under  them  folke endi  fritho  lesti 
5255 dom  adeldi  Hie  uuas oc an  them  dage  selƀo 
5256 an  Hierusalem mid  is  gumscipe 
5257 mid  is  uuerode an  them  uuihe so  uuas  iro  uuisa than 
5258 that  sia thar  thia  helagun  tid haldan  scoldun 
5259 paska  Iuđeono  Pilatus  gibod thuo 
5260 that  thena  hafton  man  helithos  namin 
5261 so  gibundanan  that  barn  godes 
5262 endi that  sia  ina  Erodese  erlos  brahtin 
5263 haft te  handon huand  hie fan  is  heriscipie  uuas 
5264 fan  is  uuerodes  giuuald  Uuigand  frumidun 
5265 he  herron  uuord  helagna  Crist 
5266 forian an  feteron furi  thena  folctogon 
5267 al  barno  best  thero  thie gio goboran  uurthi 
5268 an  liudio  lioht an  lithobendion  geng 
5269 untat  sia  ina  brahtun thar  hie an  is  benki  sat 
5270 kuning  Erodes  umbihuarf  ina  craft  uuero 
5271 wlank  uuigandon  uuas  im  uuillio  mikil 
5272 that  sia thar  selƀan  Crist gisehan  muostin 
5273 wanian that  hie  im  sum  tekan thar togian  scoldi 
5274 mari endi  mahtig so  hie  managon  deda 
5275 thurh  is  godcundi  Iuđeo  liudeon 
5276 fragon  ina thuo  thie  folccuning firiuuitlico 
5277 manag  uuordon  uuolda  is  muodseƀon 
5278 forth undarfindan  huat  hie te  frumu  mohti 
5279 man gimarcon Than  stuod  mahtig  Crist 
5280 thagon endi  tholoda ni  uuolda  them  thiedcuninge 
5281 Erodes  is  erlon  antsuor geƀan 
5282 word Than  stuod  thiu  uuretha  thiod 
5283 Judeo  liudi endi  thena  godes  suno 
5284 werran endi  uuruogdun anthat  im  uuarth  thie  uueroldcuning 
5285 an  is  huge  huoti endi  all  is  heriscipi 
5286 farmunan  ina an  iro  muode ni  antkendun  maht  godes 
5287 himilisk  herron ac  uuas  im  iro  hugi  thiustri 
5288 balu giblandan  Barn  drohtines 
5289 he  uurethun  uuerc  uuord endi  dadi 
5290 thurh  odmuodi  all  githoloda 
5291 so  huat so  sia  im  tionono tuo tuogian  uuoldun 
5292 he  hietun  im thuo te  hoske  huit  giuuadi 
5293 umbi  is  lithi leggian  thiu mer  hie  uurthi  them  liudion thar 
5294 jungaro te  gamne  Iuđeon  faganodun 
5295 tho  sia  ina te  hosche hebbian  gisahun 
5296 erl  oƀarmuoda Thuo  senda  ina eft thanan 
5297 Erodes  se  cuning an  that  oder  folc 
5298 andledian  hiet  ina  lungra  mann endi  lastar  spracun 
5299 felgian  im  firinuuord thar  hie an  feteron  geng 
5300 bihlahhian mid  hoscu ni  uuas  im  hugi  tuifli 
5301 newa  hie  it thuru  odmuodi  all  githoloda 
5302 ne  uuelda  iro  ubilun  uuord iduglonon 
5303 hosk endi  harmquidi Thuo  brahtun  sia  ina eft an  that  hus innan 
5304 an  thia  palencea uppan thar  Pilatus  uuas 
5305 an  thero  thingstedi  Thegnos  agabun 
5306 barn  that  besta te  banon  handon 
5307 sundilos so  hie  selƀo  gicos 
5308 willian  manno  barn  morthies atuomian 
5309 nerian af  nodi  Stuodun  nithhuata 
5310 Judeo far  them  gastselie  haƀdun  sia  gramo  barn 
5311 the  scola farscundid that  sia ni  bescriƀun  iouuiht 
5312 grim  dadio Thuo  giuuet  im gangan tharod 
5313 thegan  kesures uuiđ  thia  thiod sprecan 
5314 hard  heritogo Huat  gi  mi  thesan  haftan  mann  quat$  $hie 
5315 an  thesan  seli  sendun endi  selƀon  anbudun 
5316 that  hie  iuuues  uuerodes so  filo auuerdit  haƀdi 
5317 farledian mid  is  leron Nu  ik mid  theson  liudon ni  mag 
5318 findan mid  thius  folku that  hie  is  ferahes  si 
5319 furi  thesaro  scolu  sculdig  Scin  uuas  that hiudu 
5320 Erodes  mohta  thie  iuuuan  eo  bican 
5321 iuwa  liudo  landreht  hie ni  mahta  is  liƀes gifreson 
5322 that  hie hier thuru  eniga  sundia te  dage sueltan  scoldi 
5323 lif farlatan Nu  uuilliu  ik  ina for  theson  liudion hier 
5324 throon mid  thingon  thristion  uuordon 
5325 botian  im  is  briosthugi latan  ina brucan forth 
5326 ferah mid  is  firion  Folc  Iuđeono 
5327 hropan thuo  alla samad  hludero  stemnu 
5328 hetan flitlico  ferahes ahtian 
5329 Krist mid  qualmu endi an  cruci slahan 
5330 wegian te  uuundron  Hie mid  is  uuordon  haƀit 
5331 doth gisculdid  sagit that  hie  drohtin  si 
5332 gegnungo  godes  suno  That  hie ageldan  scal 
5333 inwidspraka so  is an  uson  euue giscriƀan 
5334 that  man  sulica  firinquidi  ferahu  copo 
5335 tho  uuarth  thie an  forahton  thie  thes  folkes  giuueld 
5336 mikil an  is  muode thuo  hie  gihorda  thia  man sprecan 
5337 that  sia  ina  selƀon seggian  gihordin 
5338 gehan fur  them  gumscipe that  hie  uuari  godes  suno 
5339 tho  huarf  im eft  thie  heritogo an  that  hus innan 
5340 te  thero  thingstedi  thristion  uuordon 
5341 grotian  thena  godes  suno endi  fragoda  huat  hie  gumono  uuari 
5342 hwe  bist  thu  manno  quat$  $hie Te  hui  thu  mi so  thinan  muod  hilis 
5343 dernian  diopgithaht  Uuest  thu that  it  all an  minon  duome  steđ 
5344 umbi  thines  liƀes  gilagu  Mi  hebbiat  thesa  liudi fargeƀan 
5345 werod  Iuđeono that  ik giuualdan  muot 
5346 so  thik te spildianne an  speres  orde 
5347 so ti quellianne an  crucium so  quican latan 
5348 so  hueđer so  mi  selƀon  suotera  thunkit 
5349 te gifrummianne mid  minu  folcu Thuo  sprac eft  that  frithubarn  godes 
5350 witan  thu  that te  uuaron  quat$  $hie that  thu  giuuald oƀar  mik 
5351 hebbian ni  mohtis ne  uuari that  it  thi  helag  god 
5352 self  fargaui Oc  hebbeat  thia  sundeono  mer 
5353 the  mik  thi  bifulhun thuru  fiondscipi 
5354 sellian an  simon  haftan Thuo  uuelda  ina siith after  thiu 
5355 gramhugdig  man gerno farlatan 
5356 thegan  kesures thar  hie  is  haƀdi for  thero  thioda  giuuald 
5357 ak  sia  uueridun  im  thena  uuillion  uuordu  gihuilicu 
5358 kunni  Iuđeono Ni  bist  thu  quathun  sia  thes  kesures  friund 
5359 thin  herren  hold ef  thu  ina hinan  latis 
5360 sithon  gisundon  that  thi noh te  soragan  mag 
5361 werthan te  uuite huand so  hue so  sulic  uuord  sprikit 
5362 ahebbian  ina so hoho  quithit that  hie hebbian  mugi 
5363 kuningdom  namon ne  si that  ina  im  thie  kesur  geƀe 
5364 he  uuirriđ  im  is  uueruldriki endi  is  uuord  farhugiđ 
5365 farmunan  ina an  is  muode Bethiu  scalt  thu  sulic  men uurekan 
5366 hoskword  manag ef  thu umbi  thines  herren  ruokis 
5367 umbi  thines  frohon  friundscipi than  scalt  thu  ina  thiu  ferhu beniman 
5368 tho  gihorda  thie  heritogo  thia  hieri  Iuđeono 
5369 thregian far  is  thiodne thuo  hie fan  thero  thingstedi  geng 
5370 self gisittian thar gisamnod  uuas 
5371 so  mikil  huarf  uuerodes  hiet  uualdand  Crist 
5372 ledian for  thia  liudi  Langoda  Iudeon 
5373 hwan er  sia  that  helaga  barn hangon  gisauuin 
5374 kwelan an  crucie  sia  quathun that  sia  cuning  ođran 
5375 ne  haƀdin undar  iro  heriscipie neuan  thena  heran  kesar 
5376 fan  Rumuburg  thie  haƀit hier  riki ofer  us 
5377 bethiu ni  scalt  thu  thesan farlatan  hie  haƀit  us so  filo  lethes gisprokan 
5378 fardon  haƀit  hie  im mid  is  dadion  Hie  scal  dođ tholon 
5379 witan endi  uundarquala  Uuerod  Iuđeono 
5380 so  manag  mislic  thing an  mahtigna  Crist 
5381 seggian te  sundiun  Hie  stuod 
5382 thurh  ođmuodi ni  antuuordida 
5383 with  iro  uurethun  uuord  uuolda  thesa  uuerold  alla 
5384 losian mid  is  liƀu bithiu  liet  hie  ina  thia  lethun  thiod 
5385 wegian te  uundron all so  iro  uuillio  geng 
5386 ne  uuolda  im opanlico  allon cuthian 
5387 Judeo  liudeon that  hie  uuas  god  selƀo 
5388 hwand  uuissin  sia  that te  uuaron that  hie  sulica  giuuald  haƀdi 
5389 ovar  theson  middilgard than  uurthi  im  iro  muodseƀo 
5390 blothian an  iro  brioston thann ne  gidorstin  sia  that  barn  godes 
5391 hand anthrinan thann ni  uuurthi  heƀanriki 
5392 andlukan  liohto  mest  liudio  barnon 
5393 bethiu  meth  hie  is so an  is  muode ni  let  that  manno  folc 
5394 witan  huat  sia  uuarahtun  Thiu  uurth  nahida thuo 
5395 mari  maht  godes endi  middi  dag 
5396 that  sia  thia  ferahquala frummian  scoldun 
5397 than  lag thar oc an  bendion an  thero  burg innan 
5398 en  ruob  reginscatho  thie  habda under  them  rike so  filo 
5399 morth giradan endi  manslahta gifrumid 
5400 wesan  mari  meginthiof ni  uuas thar  is  gimaco huergin 
5401 wesan thar oc bi  sinon  sundion giheftid 
5402 Barrabas  uuas  hie hetan  hie after  them  burgion  uuas 
5403 thurh  is  mendadi  manogon gicuthid 
5404 than  uuas  landuuisa  liudio  Iudeono 
5405 that  sia  iaro  gihuem an  godes  minnia 
5406 an  them  helagon  dage  enna  haftan  mann 
5407 abiddian  scoldun that  im  iro  burges  uuard 
5408 he  folctogo  ferah  fargaƀi 
5409 tho  bigan  thie  heritogo  thia  heri  Iuđeono 
5410 the  folc fragoian thar  sia  im fora  stuodun 
5411 hwethar  sia  thero  tueio tuomian  uueldin 
5412 ferah biddian  thia hier an  feteron  sind 
5413 haft undar  theson  heriscipie  Thiu  heri  Iuđeono 
5414 hebbian thuo  thia  aramun  man  alla  gispanana 
5415 that  sia  themo  landscathen  lif  abadin 
5416 thingon  them  thioƀe  thie oft an  thiustria  naht 
5417 wam  giuuarahta endi  uualdand  Crist 
5418 kwellian an  crucie Thuo  uuarth  that  cuth oƀar  all 
5419 hwo  thiu  thiod  haƀda  duomos adelid Thuo  scoldun  sia  thia  dad frummian 
5420 hahan  that  helaga  barn  That  uuarth  them  heritogen 
5421 sithor te  sorgon that  hie  thia  saca  uuissa 
5422 that  sia thuru  nithscipi  neriendon  Crist 
5423 haton  thiu  heri endi  hie  im  horda te  thiu 
5424 wirkian  iro  uuillion  thes  hie  uuiti  antfeng 
5425 lon an  theson  liohte endi lang after 
5426 woi sithor  uuann sithor  hie  thesa  uuerold  agaf 
5427 tho  uuarth  thes  thie  uuretho  giuuaro  uuamscathono  mest 
5428 Satanas  selƀo thuo  thiu  seola  quam 
5429 Judas an  grund  grimmaro  helliun 
5430 tho  uuissa  hie te  uuaren that  that  uuas  uualdand  Crist 
5431 barn  drohtines  that thar gibundan  stuod 
5432 witan thuo te  uuaron that  hie  uuellda  thesa  uuerold  alla 
5433 mid  is  henginnia  hellia  githuinges 
5434 liudi alosian an  lioht  godes 
5435 the  uuas  Satanase  ser an  muode 
5436 tulgo  harm an  is  hugie  uuelda  is helpan thuo 
5437 that  im  liudio  barn  lif ne  binamin 
5438 ne  quelidin an  crucie ac  hie  uuelda that  hie  quic  liƀdi 
5439 te  thiu that  firio  barn  fernes ne  uuurdin 
5440 sundia  sicura  Satanas  giuuet  im thuo 
5441 thar  thes  heritogen  hiuuiski  uuas 
5442 an  thero  burg innan  Hie  thero  is  brudi  bigann 
5443 the  idis opanlico  unhiuri  fiond 
5444 wundar togian that  sia an  uuordhelpon 
5445 Krist  uuari that  hie  muosti  quicc libbian 
5446 drohtin  manno  hie  uuas iu than te  dođe giscerid 
5447 witan  that te  uuaron that  hie  im  scoldi  thia  giuuald biniman 
5448 that  hie  sia oƀar  thesan  middilgard so  mikila ni  haƀdi 
5449 ovar  uuida  uuerold  That  uuif  uuarth thuo an  forahton 
5450 switho an  sorogon thuo  iru  thiu  gisiuni  quamun 
5451 thurh  thes  dernien  ad an  dages  liohte 
5452 an  helithhelme bihelid Thuo  siu te  iru  herren  anbod 
5453 the  uuiƀ mid  iro  uuordon endi  im te  uuaren  hiet 
5454 self seggian  huat  iro thar te  gisiunion  quam 
5455 thurh  thena  helagan  mann endi  im helpan  bad 
5456 formon  is  ferhe  Ik  hebbiu hier so  filo thuru  ina 
5457 seldlik giseuuan so  ik  uuet that  thia  sundiun  sculun 
5458 al  erlo  gihuem uƀilo githihan 
5459 so  im fruocno tuo  ferahes  ahtiđ 
5460 the  segg  uuarth thuo an  sithie antat  hie sittian  fand 
5461 the  heritogon an  huaraƀe innan 
5462 an  them  stenuuege thar  thiu  strata  uuas 
5463 felis gifuogid Thar  hie te  is  frohon  geng 
5464 seggian  im  thes  uuiƀes  uuord Thuo  uuarth  im  uuret  hugi 
5465 the  heritogen  huaraƀoda an innan 
5466 blothian  briostgithaht  uuas  im  bethies  uue 
5467 ge that  sea  ina  sluogin  sundia  losan 
5468 ge  it bi  them  liudion thuo forlatan ni  gidorsta 
5469 thurh  thes  uuerodes  uuord  Uuarth  im giuuendid thuo 
5470 hugi an  herten after  thero  heri  Iuđeono 
5471 te uuerkeanne  iro  uuillion ni  uuardoda  im 
5472 the  suarun  sundiun  thia  hie  im thar thuo  selƀo  gideda 
5473 hetan  im thuo te  is  handon dragan  hluttran  brunnion 
5474 watar an  uuagie thar  hie furi  them  uuerode  sat 
5475 thwahan  ina thar for  thero  thioda  thegan  kesures 
5476 hard  heritogo endi thuo fur  thero  heri  sprac 
5477 kwethan that  hie  ina  thero  sundiono thar  sicoran  dadi 
5478 wreth  uuerco Ni  uuilliu  ik  thes  uuihtes plegan  quat$  $hie 
5479 umbi  thesan  helagan  mann ac  hleotad  gi  thes  alles 
5480 ge  uordo gie  uuerco  thes  gi  im her te  uuitie  giduan 
5481 tho  hreop  all saman  heriscipi  Iuđeono 
5482 the  mikila  menigi  quathun that  sia  uueldin umbi  thena  man plegan 
5483 dervi  dadio  Fare  is  dror oƀar  us 
5484 he  bluod endi  is  banethi endi oƀar  usa  barn so samo 
5485 ovar  usa  aƀaron thar after  Uui  uuilliat  is  alles plegan  quathun  sia 
5486 umbi  thena  slegi  selƀon ef  uui thar  eniga  sundia  giduan 
5487 agevan  uuarth thar thuo furi  them  Iuđeon  allaro  gumono  besta 
5488 hettian an  hand an  herubendion 
5489 narwo ginodid thar  ina  nithhuata 
5490 fiund  antfengun  folc  ina  umbihuarf 
5491 menskatho  megin  Mahtig  drohtin 
5492 tholon  githuldion so  huat so  im  thiu  thioda  deda 
5493 he  hietun  ina thuo fillian er than  sia  im  ferahes tuo 
5494 aldar  ahtin endi  im undar  is  ogun  spiuuun 
5495 don  im  that te  hoske that  sia mid  iro  handon  slogun 
5496 wer an  is  uuangun endi  im  is  giuuadi  binamun 
5497 rovon  ina  thia  reginscathon  rodes  lacanes 
5498 don  im eft  ođer an thuru  unhuldi 
5499 hetan thuo  hoƀidband  hardaro  thorno 
5500 wundar uuindan endi an  uualdand  Crist 
5501 self settean endi  gengun  im  thia  gisithos tuo 
5502 kweddian  ina an  cuninguuisu endi thar an  knio  fellun 
5503 hnigan  im mid  iro  hoƀdu  all  uuas  im  that te  hoske giduan 
5504 thoh  hie  it  all  githolodi  thiodo  drohtin 
5505 mahtig thuru  thia  minnia  manno  cunnies 
5506 hetan  sia thuo uuirkian  uuapnes  eggion 
5507 helith mid  iro  handon  hardes  buomes 
5508 kraftag  cruci endi  hietun  sia  Cristan thuo 
5509 salig  barn  godes  selbon fuorian 
5510 dragan  hietun  sia  usan  drohtin thar  hie bedroragan  scolda 
5511 sweltan  sundiono  los  Sithodun  Iudeon 
5512 wer an  uuillon  leddun  uualdand  Crist 
5513 drohtin te  dođe Thar  mohta  man thuo  dereui  thing 
5514 harm gihorian  hiouuandi thar after 
5515 gangan  uuiƀ mid  uuopu  uueros  gnornodun 
5516 the fan  Galilea mid  im gangan  quamun 
5517 folgon oƀar  ferruuegos  uuas  im  iro  frohon  dođ 
5518 switho an  soragan Thuo  hie  selƀo  sprak 
5519 barn  that  besta endi under  bac  besah 
5520 hetan that  sia ni  uuepin Ni  tharf  iu  uuiht tregan  quat$  $hie 
5521 min  hinferdio ac  gi mid  hofnu  mugun 
5522 iuwa  uurethan  uuerc  uuopu cumian 
5523 torn  trahnon Noh  uuirthiđ  thiu  tid cuman 
5524 that  thia  muoder  thes  mendendia  sind 
5525 brud  Iuđeono  them gio  barn ni  uuarth 
5526 odan an  aldre Than  gi  iuuua  inuuid  sculun 
5527 grim angeldan than  gi so  gerna  sind 
5528 that  iu hier  bihlidan  hoha  bergos 
5529 diopo  bedelƀan  dod  uuari  iu than  allon 
5530 liof an  theson  lande than  sulic  liudio  qualm 
5531 te githolianne so hier than  thesaro  thioda  cumiđ 
5532 tho  sia thar an  griete  galgon  rihtun 
5533 an  them  felde uppan  folc  Iudeono 
5534 bom an  berege endi thar an  that  barn  godes 
5535 kwellian an  crucie  slogun  cald  isarn 
5536 niuwi  naglos  nithon  scarpa 
5537 hard mid  hamuron thuru  is  hendi endi thuru  is  fuoti 
5538 bittar  bendi  is  blod  ran an  ertha 
5539 dror fan  uson  drohtine  Hie ni  uuelda thoh  thia  dad uurecan 
5540 grim an  them  Iudeon ac  hie  thies  god  fader 
5541 mahtig  bad that  hie ni  uuari  them  manno  folke 
5542 the  uuerode  thiu  uurethra Huand  sia ni  uuitun  huat  sia  duot  quat$  $hie 
5543 tho  thia  uuigandos  giuuadi  Cristes 
5544 drohtin  deldun  dereuia  mann 
5545 the  riken  giroƀi  Thia  rincos ni  mahtun 
5546 umbi  thena  selƀon  samuuurdi gisprecan 
5547 er  sia an  iro  huaraƀe  hlotos  uuurpun 
5548 hwilik  iro  scoldi hebbian  thia  helagun  peda 
5549 al  giuuadio  uunsamost  Thes  uuerodes  hirdi 
5550 hetan thuo  the  heritogo obar  them  hobde  selƀes 
5551 Krist an  cruce scriƀan that  that  uuari  cuning  Iudeono 
5552 Jesus fan  Nazarethburh  thie thar neglid  stuod 
5553 an  niuuon  galgon thuru  niđscipi 
5554 an  bomin  treo Thuo  badun  thia  liudi 
5555 the  uuord uuendian  quathun that  hie  im so an  is  uuilleon  spraki 
5556 self  sagdi that  hie  habdi  thes  gisithes  giuuald 
5557 kuning  uuari oƀar  Iudeon Thuo  sprac eft  thie  kesures  bodo 
5558 hard  heritogo  It  ist iu so oƀar  is  hobde giscriban 
5559 wisliko giuuritan so  ik  it nu uuendian ni  mag 
5560 don thuo thar te  uuitie  uuerod  Iudeono 
5561 twene  fartalda  man an  tua  halƀa 
5562 Krist an  cruci  lietun  sia  qualm tholon 
5563 an  them  uuaragtreuue  uuerco te  lone 
5564 leth  dadio  Thia  liudi  spracun 
5565 hoskword  manag  helagon  Criste 
5566 grotian  ina mid  gelpu  sauuun  allaro  gumono  then  beston 
5567 kwelan an  themo  crucie Ef  thu  sis  cuning oƀar  all  quathun  sia 
5568 sunu  drohtines so  thu  habis  selƀo gisprecan 
5569 nerian  thik fan  thero  nodi endi  nithes  atuomi 
5570 gangan  thi  hel herod than  uuelliat an  thik  helitho  barn 
5571 these  liudi giloƀian  Sum  imo ok  lastar  sprac 
5572 switho  gelhert  Iudeo thar  hie fur  them  galgon  stuod 
5573 wah  uuarth  thesaro  uueroldi  quat$  $hie ef  thu  iro  scoldis  giuuald egan 
5574 thu  sagdas that  thu  mahtis an  enon  dage  all teuuerpan 
5575 the  hoha  hus  heƀancuninges 
5576 stenwerk  mest endi eft standan giduon 
5577 an  thriddion  dage so  is elcor ni  thorfti bithihan  mann 
5578 these  folkes furthor Sinu huo  thu nu gifastnod  stes 
5579 switho giserid ni  maht  thi  selbon  uuiht 
5580 balu gibuotian Thuo thar oc an  them  bendion  sprac 
5581 the  theobo  ođer all so  hie  thia  thioda  gihorda 
5582 wreth  uuordon ni  uuas  is  uuillio  guod 
5583 the  thegnes  githaht Ef  thu  sis  thiodcuning  quat$  $hie 
5584 Krist  godes  suno  gang  thi thann fan  them  cruce nither 
5585 slopian  thi fan  them  simon endi  us samad  allon 
5586 helpan endi  heli Ef  thu  sis  hebancuning 
5587 waldand  thesaro  uueroldes  giduo  it than an  thinon  uuercon  scin 
5588 marian  thik fur  thesaro  menigi Thuo  sprac  thero  manno  ođer 
5589 an  thero  henginna thar  hie giheftid  stuod 
5590 winnan  uuunderquala Behui  uuilt  thu  sulic  uuord sprecan 
5591 grotian  ina mid  gelpu  stes  thi hier an  galgen  haft 
5592 brokan an  bome  Uuit hier  bethia  tholod 
5593 ser thuru  unca  sundiun  is  unc  unkero  selbero  dad 
5594 werthan te  uuitie  Hie  sted hier  uuammes  los 
5595 al  sundiono  sicur so  hie  selƀo gio 
5596 firina ni  gifrumida botan that  hie thuru  theses  folkes  nith 
5597 willian an  thesaro  uueruldi  uuiti  antfahid 
5598 ik  uuilliu thar gilobian tuo  quat$  $hie endi  uuilliu  thena  landes  uuard 
5599 the  godes  suno gerno biddian 
5600 that  thu  min  gihuggies endi an  helpun  sis 
5601 radand  best than  thu an  thin  riki  cumis 
5602 wesan  mi than  ginathig Thuo  sprak  im eft  neriendo  Crist 
5603 word tegegnes  Ik  seggiu  thi te  uuaron hier  quat$  $hie 
5604 that  thu noh hiudu  most an  himilrike 
5605 mid  mi samat sehan  lioht  godes 
5606 an  themo  paradyse thoh  thu nu an  sulicoro  pinu  sis 
5607 than  stuod thar oc  Maria  muoder  Cristes 
5608 blek under  them  bome  gisah  iro  barn tholon 
5609 winnan  uuunderquala Oc  uuarun thar  uuiƀ mid  iro 
5610 an so  mahtiges  minnia  cumana 
5611 than  stuod thar oc  Iohannes  iungro  Cristes 
5612 hriuwi undar  is  herren  uuas  im  is  hugi  serag 
5613 druvon fur  them  dođe Thar  sprac  drohtin  Crist 
5614 mahtig te  thero  muoder Nu  ik  thi hier  minemo  scal 
5615 jungaro befelhan  them  thi hier  geginuuard  sted 
5616 wesan  thi an  is  gisithie samad  thu  scalt  ina furi  suno hebbian 
5617 grotian  hie thuo  Iohannes  anthiet that  hie  iru  fulgengi uuell 
5618 minnion  sia so milda so  man  is  muoder  scal 
5619 idis  unuuamma Thuo  hie  sia an  is  era  antfeng 
5620 thurh  hluttran  hugi so  im  is  herro  gibod 
5621 tho  uuarth thar an  middian  dag  mahti  tecan 
5622 wundarlik giuuaraht obar  thesa  uuerold  alla 
5623 tho  man  thena  godes  suno an  thena  galgon  huof 
5624 Krist an  that  cruci thuo  uuarth  it  cuth oƀar  all 
5625 hwo  thiu  sunna  uuarth gisuorkan ni  mahta  suigli  lioht 
5626 skoni giscinan ac  sia  scado  farfeng 
5627 thim endi  thiustri endi so  githismod  uuarth 
5628 al  dago  druouost  duncar suitho 
5629 ovar  thesan  uuidun  uueruld so lango so  uualdand  Crist 
5630 kwelan an  themo  crucie  cuningo  rikost 
5631 and  nuon  dages Thuo  thie  neƀal  tiscred 
5632 the  gisuerc  uuarth thuo tesuungan  bigan  sunnun  lioht 
5633 hedron an  himile Thuo  hreop upp te  gode 
5634 al  cuningo  craftigost thuo  hie an  themo  crucie  stuod 
5635 fathmos gifastnot  Fader  alomahtig  quat$  $hie 
5636 te  hiu  thu  mik so  farlieti  lieƀo  drohtin 
5637 helag  hebancuning endi  thina  helpa  dedos 
5638 fullesti so ferr  Ik  stande under  theson  fiondon hier 
5639 wundar giuuegid  Uerod  Iudeono 
5640 hlahhian  is  im thuo te  hosce  gihordun  thena  helagun  Crist 
5641 drohtin furi  them  dode drincan biddian 
5642 kwethan that  ina  thurstidi  Thiu  thioda ni  latta 
5643 wreth  uuitharsacon  uuas  im  uuilleo  mikil 
5644 hwe  sia  im  bittres tuo bringan  mahtin 
5645 hebbian  im  unsuoti  ecid endi  galla 
5646 mengian  thia  menhuaton  stuod  enn  mann  garo 
5647 switho  sculdig  scatho  thena  habdun  sia giscerid te  thiu 
5648 farspanan mid  spracon that  hie  sia en  ena  spunsia  nam 
5649 lith  thes  lethosten  druog  it an  enon  langan  scafte 
5650 bindan an  enon  bome endi  deda  it  them  barne  godes 
5651 mahtig te  muthe  Hie  ankenda  iro  mirkiun  dadi 
5652 folian  iro  fegnes furthor ni  uuelda 
5653 he so  bittres anbitan ac  hreop  that  barn  godes 
5654 hludo te  them  himiliscon  fader  Ik an  thina  hendi  befilliu  quat$  $hie 
5655 min  gest an  godes  uuillion  hie  ist nu  garo the  thiu 
5656 fus te faranne  Firio  drohtin 
5657 hnegian thuo  is  hobid  helagon  athom 
5658 latan fan  themo  likhamen so thuo  thie  landes  uuard 
5659 sweltan an  them  simon so  uuarth san after  thiu 
5660 wundartekan giuuaraht that thar  uualdandes  dod 
5661 unkwethandi so  filo antkennian  scolda 
5662 the  is  endagon  ertha  biuoda 
5663 hrisian  thia  hohun  bergos  harda  stenos  cluƀun 
5664 felis after  them  felde endi  that  feha  lacan  tebrast 
5665 an  middion an  tue  that er  managan  dag 
5666 an  themo  uuihe innan  uuundron gistriunid 
5667 hel  hangoda ni  muostun  helitho  barn 
5668 the  liudi scauuon  huat under  themo  lacane  uuas 
5669 helag behangan thuo  mohtun an  that  horth sehan 
5670 Judeo  liudi  graƀu  uuurthun giopanod 
5671 dod  manno endi  sia thuru  drohtines  craft 
5672 an  iro  lichamon  libbiandi  astuodun 
5673 up fan  erthu endi  uuurthun  giogida thar 
5674 man te  marthu  That  uuas so  mahtig  thing 
5675 that thar  Cristes  dođ antkennian  scoldun 
5676 so  filo  thes gifuolian  thie gio mid  firihon ni  sprac 
5677 word an  thesaro  uueroldi  Uuerod  Iudeono 
5678 sehan  seldlic  thing ac  uuas  im  iro  slithi  hugi 
5679 so farhardod an  iro  herten that thar io so  helag ni  uuarth 
5680 tekan gitogid that  sia  truodin  thiu bat 
5681 an  thia  Cristes  craft that  hie  cuning oƀar  all 
5682 the  uuerodes  uuari  Suma  sia thar mid  iro  uuordon  gispracun 
5683 the  thes  hreuues thar hvodian  scoldun 
5684 that  that  uuari te  uuaren  uualdandes  suno 
5685 god gegnungo  that thar an  them  galgon  sualt 
5686 barn  that  besta  Slogun an  iro  briost  filo 
5687 wopian  uuiƀo  uuas  im  thiu  uuunderquala 
5688 harm an  iro  herten endi  iro  herren  dođ 
5689 switho an  sorogon Than  uuas  sido  Iudeono 
5690 that  sia  thia  haftun  man thuru  thena  helagon  dag hangon ni  lietin 
5691 lang  huila than  im  that  lif  scriđi 
5692 the  seola  besunki  slidmuoda  mann 
5693 gangan  im mid  nithscipiu nahor thar so  tuena  sculdiga  scathon  beneglida  stuodun 
5694 thiof  tuena  tholodun  bethia 
5695 kwala bi  Criste  uuarun  im  quica noh than 
5696 untat  sia  thia  grimmun  Iudeo  liudi 
5697 ben  bebracon that  sia  bethia samad 
5698 lif  farlietun  suohtun  im  lioht  ođer 
5699 he ni  thorftun  drohtin  Crist  dodes bedian 
5700 furthor mid  enigon  firinon  fundun  ina  gifaranan thuo iu 
5701 he  seola  uuas gisendid an  suothan  uueg 
5702 an  langsam  lioht  is  lithi  colodun 
5703 the  fera  uuas af  them  folke Thuo  geng  im  en  thero  fiondo tuo 
5704 an  nithhugi  druog negilid  sper 
5705 hard an  is  handon mid  heruthrummeon  stac 
5706 latan  uuapnes  ord  uuundum snithan 
5707 that an  selbes  uuarth  sidu  Cristes 
5708 andlukan  is  lichamo  Thia  liudi  gisauun 
5709 that thanan  bluod endi  uuater  bethiu  sprungun 
5710 wallan fan  thero  uuundun all so  is  uuillio  geng 
5711 endi  hie  habda gimarcod er  manno  cunnie 
5712 firihos  barnon te  frumu thuo  uuas  it  all gifullid so 
5713 so thuo gisegid  uuarth  seđle nahor 
5714 hedar  sunna mid  hebantunglon 
5715 an  them  druoƀen  dage thuo  geng  im  uses  drohtines  thegan 
5716 wesan  im  glau  gumo  iungro  Cristes 
5717 manag  huila so  it thar  manno  filo 
5718 ne  uuissa te  uuaron huand  hie  it mid  is  uuordon  hal 
5719 Judeo  gumscipie  Ioseph  uuas  hie hetan 
5720 darnungo  uuas  hie  uses  drohtines  iungro  hie ni  uuelda  thero  farduanun  thiod 
5721 folgon te  enigon  firinuuercon ac  hie  bed  im under  them  folke  Iuđeono 
5722 helag  himilo  rikies  Hie  geng  im thuo uuiđ  thena  heritogon mahlian 
5723 thingon uuiđ  thena  thegan  kesures  thigida  ina gerno 
5724 that  hie  muosti alosian  thena  likhamon 
5725 Krist fan  themo  crucie  thie thar giquelmid  stuod 
5726 the  guoden fan  them  galgen endi an  graf leggian 
5727 folda bifelahan  Im ni  uuelda  thie  folctogo thuo 
5728 wernian  thes  uuillien ac  im  giuuald  fargaf 
5729 that  hie so  muosti gifrummian  Hie  giuuet  im thuo forth thanan 
5730 gangan the  them  galgon thar  hie  uuissa  that  godes  barn 
5731 hreo hangondi  herren  sines 
5732 niman  ina thuo an  thero  niuuun  ruodun endi  ina fan  naglon  atuomda 
5733 andfahan  ina mid  is  fathmon so  man  is  frohon  scal 
5734 liof  lichamon endi  ina an  line  biuuand 
5735 dragan  ina diurlico so  uuas  thie  drohtin  uuerth 
5736 thar  sia  thia  stedi  haƀdun an  enon  stene innan 
5737 hand gihauuuan thar gio  helitho  barn 
5738 gumo ni  bigruoƀon Thar  sia  that  barn  godes 
5739 te  iro  landuuisu  lico  helgost 
5740 folda  bifulhun endi mid  enu  felisu  belucun 
5741 al  grabo  guodlicost Griotandi  satun 
5742 idis  armscapana  thia  that  all  forsauun 
5743 the  gumen  grimman  dođ  Giuuitun  im thuo gangan thanan 
5744 wopian  uuiƀ endi  uuara  namun 
5745 hwo  sia eft te  them  graƀe gangan  mahtin 
5746 hebbian  im  farseuuana  sorogia  ginuogia 
5747 mikil  muodkara  Maria  uuarun  sia  hetana 
5748 idis  armscapana Thuo  uuarth  aƀand cuman 
5749 naht mid  neflu  Nithfolc  Iuđeono 
5750 werthan an  moragan eft  menigi gisamnod 
5751 rekkian an  runon Huat  thu  uuest huo  thit  riki  uuas 
5752 thurh  thesan  enan  man  all gituiflid 
5753 werod giuuorran nu  ligiđ  hie  uuundon  siok 
5754 diopo bidolƀan  Hie  sagda simnen that  hie  scoldi fan  dođe astandan 
5755 an  thriddian  dage  Thius  thiod  giloƀit te filo 
5756 these  uuerod after  is  uuordon Nu  thu hier uuardon  het 
5757 ovar  them  grabe gomian that  ina  is  iungron thar 
5758 ne  farstelan an  themo  stene endi  seggian than that  hie astandan  si 
5759 riki fan  raston than  uuirthit  thit  rinco  folc 
5760 mer gimerrid ef  sia  biginnat marian hier 
5761 tho  uuurthun thar  giscerida fan  thero  scolu  Iudeono 
5762 wer te  thero  uuahtu  giuuitun  im mid  iro  giuuapnion tharod 
5763 te  them  graƀe gangan thar  sia  scoldun  thes  godes  barnes 
5764 hreo huodian  Uuarth  thie  helago  dag 
5765 Judeo fargangan  Sia obar  themo  graƀe  satun 
5766 wer an  thero  uuahtun  uuanom  nahton 
5767 bidan undar  iro  bordon huan er  thie  berehto  dag 
5768 ovar  iddilgard  mannon  quami 
5769 liudi te  liohte Thuo ni  uuas lang te  thiu 
5770 that thar  uuarth  thie  gest cuman be  godes  crafte 
5771 helag  athom undar  thena  hardon  sten 
5772 an  thena  lichamon  Lioht  uuas thuo giopanod 
5773 firihos  barnon te  frumu  uuas  fercal  manag 
5774 andheftian fan  helldoron endi te  himile  uueg 
5775 wirkian fan  thesaro  uueroldi  Uuanom upp  astuod 
5776 frithubarn  godes  fuor  im thuo thar  hie  uuelda 
5777 so  thia  uuardos  thes  uuiht ni  afsuoƀun 
5778 dervi  liudi huan  hie fan  them  dođe  astuod 
5779 arisan fan  thero  rastun  Rincos  satun 
5780 umbi  that  graf utan  Iudeo  liudi 
5781 skola mid  iro  scildion  Scred forthuuardes 
5782 swigli  sunnun  lioht  Sithodun  idisi 
5783 te  them  grabe gangan  gumcunnies  uuiƀ 
5784 Maria  munilica  habdun  methmo  filo 
5785 sellian uuiđer  saluum  silubres endi  goldes 
5786 werth uuider  uuurtion so  sia  mahtun auuinnan  mest 
5787 that  sia  thena  lichamon  lioƀes  herren 
5788 sunu  drohtines salƀon  muostin 
5789 wunda  uuritan  Thiu  uuiƀ  soragodun 
5790 an  iro  sebon suitho endi  suma  spracun 
5791 hwe  im  thena  grotan  sten fan  themo  graƀe  scoldi 
5792 hwervian an  halua  the  sia oƀar  that  hreo  sauuun 
5793 the  liudi leggian thuo  sia  thena  lichamon thar 
5794 bifelhan an  themo  felise so  thiu  fri  haƀdun 
5795 gangan te  them  gardon that  sia te  them  graue  mahtun 
5796 sehan  selƀon thuo thar suogan  quam 
5797 engil  thes  alouualdon oƀana fan  radure 
5798 faran an  fetherhamon that  all  thiu  folda  ansciann 
5799 the  ertha  dunida endi  thia  erlos  uuurđun 
5800 an  uuekan  hugie  uuardos  Iuđeono 
5801 bifallan bi  them  forahton ni  uuandun  ira  fera egan 
5802 lif  langerun  huil  Lagun tha  uuardos 
5803 the  gisithos  samquica san upp  ahled 
5804 the  groto  sten fan  them  graƀe so  ina  thie  godes  engil 
5805 hwervian an  halƀa endi  im uppan  them  hleuue  gisat 
5806 diurlik  drohtines  bodo  Hie  uuas an  is  dadion  gelic 
5807 an  is  ansiunion so  huem so  ina  muosta undar  is  ogon scauuon 
5808 so  bereth endi so  blithi all so  blicsmun  lioht 
5809 wesan  im  is  giuuadi  uuintarcaldon 
5810 sneo  gilicost Thuo  sauun  sia  ina sittian thar 
5811 the  uuiƀ uppan  them  giuuendidan  stene endi  im fan  them  uulitie  stuodun 
5812 the  idison  sulica  egison tegegnes  all  uuurthun 
5813 the  fri an  forahton fan  them  grurie  mikilon furthor ni  gidorstun 
5814 te  themo  graue gangan er  sia  thie  godes  engil 
5815 waldand  bodo  uuordon  gruotta 
5816 kwethan that  hie  iro  arundi  all  bicunsti 
5817 werk endi  uuillion endi  thero  uuiƀo  hugi 
5818 hetan that  sia  im ni  andredin  Ik  uuet that  gi  iuuuan  drohtin  suokat 
5819 nerian  Crist fan  Nazarethburg 
5820 the  thi hier  quelidun endi an  cruci  slogun 
5821 Judeo  liudi endi an  graf  lagdun 
5822 sundilos Nu  hie  selbo hier 
5823 ak  hie  ist astandan iu endi  sind  thesa  stedi  larea 
5824 these  graf an  theson  griote Nu  mugun  gi gangan herod 
5825 nah  mikilu  ik  uuet that  is  iu  ist  niud sehan 
5826 an  theson  stene innan hier  sind noh  thia  stedi  scina 
5827 thar  is  lichamo  lag  Lungra  fengun 
5828 gibada an  iro  brioston  bleca  idisi 
5829 wlitiskoni  uuiƀ  uuas  im  uuilspell  mikil 
5830 te gihorianne  that  im fan  iro  heren  sagda 
5831 engil  thes  alouualden  Hiet  sia eft thanan 
5832 fan  them  graƀe gangan endi faran te  them  iungron  Cristes 
5833 seggian  them  is  gisithon  suothon  uuordon 
5834 that  iro  drohtin  uuas fan  dođe astandan 
5835 hetan oc an  sundron  Simon  Petruse 
5836 wilspel  mikil  uuordon cuthian 
5837 kumi  drohtines gie that  Crist  selƀo 
5838 wesan an  Galileo  land thar  ina eft  is  iungron  sculun 
5839 sehan  is  gisithos so  hie  im er  selƀo  gisprac 
5840 war  uuordon Reht so thuo  thiu  uuiƀ thanan 
5841 gangan  uueldun so  stuodun  im tegegnes thar 
5842 engil  tuena an  alahuiton 
5843 wanam  giuuadion endi  spracun  im mid  iro  uuordon tuo 
5844 helagliko  hugi  uuarth giblothid 
5845 the  idison an  egison ni  mahtun an  thia  engilos  godes 
5846 bi  themo  uulite scauuon  uuas  im  thiu  uuanami te  strang 
5847 te  suithi te sehanne Thuo  spracun  im san angegin 
5848 waldand  bodun endi  thiu  uuiƀ  fragodun 
5849 te  hui  sia  Cristan tharod  quican mid  dodon 
5850 sunu  drohtines suokian  quamin 
5851 ferah  fullan Nu  gi  ina ni  findat hier 
5852 an  theson  stengraƀe ac  hie  ist astandan nu 
5853 an  is  lichamen  thes  gi gilobian  sculun 
5854 endi gihuggian  thero  uuordo  the  hie  iu te  uuaron oft 
5855 self  sagda thann  hie an  iuuuon  gisithe  uuas 
5856 an  Galilealande huo  hie  scoldi gigeban uuerthan 
5857 sellian  selƀo an  sundigaro  manno 
5858 hettian  hand  helag  drohtin 
5859 that  sia  ina  quelidin endi an  cruci  slogin 
5860 dod  gidadin endi that  hie  scoldi thuru  drohtines  craft 
5861 an  thriddion  dage  thioda te  uuillion 
5862 libbian astandan Nu  habit  hie  all gilestid so 
5863 frummian mid  firihon  iliat  gi nu forth hinan 
5864 gangan gahlico endi  duot  it  them  is  iungron  cuth 
5865 he  habit  sia iu  furfarana endi  ist  im forth hinan 
5866 an  Galileo  land thar  ina eft  is  iungron  sculun 
5867 sehan  is  gisithos Thuo  uuarth san after  thiu 
5868 the  uuibon an  uuillon that  sia  gihordun  sulic  uuord sprecan 
5869 kuthian  thia  craft  godes  uuarun  im so  acumana thuo noh 
5870 ge so  forahta  gefrumida  giuuitun  im forth thanan 
5871 fan  them  graƀe gangan endi  sagdun  them  iungron  Cristes 
5872 seldlik  gisiuni thar  sia  sorogondi 
5873 bidan  sulikero  buota Thuo  uuurthun oc an  thia  burg  cumana 
5874 Judeo  uuardos  thia oƀar  themo  graƀe  satun 
5875 al  langa  naht endi  thes  lichamen thar 
5876 hodian  thes  hreuues  Sia  sagdun  thero  heri  Iudeono 
5877 hwilik  im thar  anduuarda  egison  quamun 
5878 seldlik  gisiuni  sagdun mid  uuordon 
5879 al so  it giduan  uuas an  thero  drohtines  craft 
5880 ne  mithun an  iro  muode Thuo  budun  im  medmo  filo 
5881 Judeo  liudi  gold endi  silubar 
5882 sellian  im  sinc  manag te  thiu that  sia  it ni  sagdin forth 
5883 marian  thero  menigi Ac  quethat that  iu  mothi  hugi 
5884 answebbian mid  slapu endi that thar  quamin  gisithos tuo 
5885 farstelan  ina an  them  stene Simnen  uuesat  gi an  stride mid  thiu 
5886 forth an  flite ef  it  uuirđit  them  folctogen  cuth 
5887 we  gihelpat  iu uid  thena  herrosten that  hie  iu  harmes  uuiht 
5888 leth ni  gilestid Thuo  namun  sia an  them  liudon  filo 
5889 diuri  medmos  dadun all so  sia  bigunnun 
5890 ne  giuueldun  iro  uuillion  cuth 
5891 the  liudon after  them  lande that  sia  sulica  lugina  uuoldun 
5892 ahebbian be  than  helagan  drohtin Thann  uuas eft gihelid  hugi 
5893 jungaro  Cristes thuo  sia  gihordun  thiu  guodun  uuiƀ 
5894 marian  thia  maht  godes thuo  uuarun  sia an  iro  muode  fraha 
5895 ge  im te  them  graƀe  bethia  Iohannes endi  Petrus 
5896 rinnan oƀastlico  uuarth er cuman 
5897 Johannes  thie  guodo endi  im oƀar  them  graƀe  gistuod 
5898 untat thar san after  quam  Simon  Petrus 
5899 erl  ellanruof endi  im thar in  giuuet 
5900 an  that  graf gangan  gisah thar  thes  godes  barnes 
5901 hreogiwadi  herren  sines 
5902 linin liggian mid  thiu  uuas er  thie  lichamo 
5903 fagaro bifangan  lag  thie  fano sundar 
5904 mid  them  uuas  that  hobid bihelid  helages  Cristes 
5905 riki  drohtines thann  hie an  thesaro  rastu  uuas 
5906 tho  geng  im oc  Iohannes an  that  graf innan 
5907 sehan  seldlic  thing  uuarth  im san after  thiu 
5908 andlukan  is  giloƀo that  hie  uuissa that  scolda eft an  thit  lioht cuman 
5909 he  drohtin diurlico fan  dode astandan 
5910 up fan  erthu Thuo  giuuitun  im eft thanan 
5911 Johannes endi  Petrus endi  quamun  thia  iungron  Cristes 
5912 the  gisithos tesamne Than  stuod  seragmuod 
5913 en  thera  idiso  ođer  sithu 
5914 griotan oƀar  them  graƀe  uuas  iro  iamar  muod 
5915 Maria  uuas  that  Magdalena  uuas  iro  muodgithaht 
5916 sevo mit  sorogon sero giblandan ni  uuissa huarod  siu sokian  scolda 
5917 the  herron thar  iro  uuarun at  thia  helpa  gilanga  Siu ni  mohta thuo  hofnu auuisan 
5918 the  uuiƀ ni  mahta  uuop forlatan ni  uuissa huarod  siu  sia uuendian  scolda 
5919 merrian  uuarun  iro  thes  muodgithahti Thuo  gisah  siu  thena  mahtigan thar standan 
5920 Krist thuoh  siu  ina cuthlico ankennian ni  mohti er than  hie  ina cuthian  uuelda 
5921 seggian that  hie  it  selƀo  uuari  Hie  fragoda  huat  siu so sero  ƀiuuiepi 
5922 so harmo mid  heton  trahnin  Siu  quat that  siu umbi  iro  herron ni  uuissi 
5923 te  uuaren huarod  hie uuerthan  scoldi Ef  thu  ina  mi giuuisan  mohtis 
5924 fro  min ef  ik  thik fragon  gidorsti ef  thu  ina hier an  theson  felise  ginamis 
5925 wisian  ina  mi mid  uuordon  thinon than  uuari  mi  allaro  uuilliono  mesta 
5926 that  ik  ina  selƀo  gisahi  Sia ni  uuissa that  sia  thie  suno  drohtines 
5927 grotian mid  godaro  spracun  siu  uuanda that  it  thie  gardari  uuari 
5928 hofward  herren  sines Thuo  gruotta  sia  thie  helago  drohtin 
5929 bi  namen  neriendero  best  siu  geng  im thuo nahor sniumo 
5930 the  uuiƀ mid  uuillion  guodan  antkenda  iro  uualdand  selban 
5931 mithan  siu  is thuru  thia  minnia ni  uuissa  uuelda  ina mid  iro  mundon gripan 
5932 the  fehmia an  thena  folko  drohtin nouan that  iro  frithubarn  godes 
5933 werian mid  uuordon  sinon  quat that  siu  ina mid  uuihti ni  mosti 
5934 hand anthrinan  Ik ni  steg noh  quat$  $hie te  them  himiliscon  fader 
5935 ak  ili  thu nu ofstlico endi  them  erlon  cutdi 
5936 brothar  minon that  ik  user  bethero  fader 
5937 alowaldo  iuuuan endi  minan 
5938 sothfast  god suokean  uuilliu 
5939 the  uuiƀ  uuarth thuo an  uuunnon that  siu  muosta  sulican  uuillion cuthian 
5940 seggian fan  im  gisundon  uuarth san  garo 
5941 the  idis an  that  arundi endi  them  erlon  brahta 
5942 wilspel  uueron that  siu  uualdan  Crist 
5943 gisund  gisauui endi  sagda huo  hie  iru  selƀo  gibod 
5944 torht  tecno  Sia ni  uueldun gitruoian thuo noh 
5945 the  uuibes  uuordon that  siu  sulic  uuillspel  brahte 
5946 gegnungo fan  themo  godes  suno ac  sia  satun  im  iamormuoda 
5947 helith  hriuonda Thuo  uuarth  thie  helago  Crist 
5948 eft opanlico  ođer  sithu 
5949 drohtin gitogid sithor  hie fan  dode  astuod 
5950 the  uuibon an  uuillion that  hie  im thar an  uuege  muotta 
5951 kweddian  sia cutlico endi  sia te  is  kneohon  hnigun 
5952 fallan  im to  fuoton  Hie  het that  sia  forahtan  hugi 
5953 ne  barin an  iro  brioston Ac  gi  minon  bruothron  sculun 
5954 these  quidi cuthian that  sia  cuman after  mi 
5955 an  Galileo  land thar  ik  im eft tegegnes  biun 
5956 than  fuorun  im ok fan  Hierusalem  thero  iungrono  tuena 
5957 an  them  selƀon  daga san an  morgan 
5958 erl an  iro  arundi  uueldun  im te  Emaus 
5959 the  castel suocan Thuo  bigunnun  im  quidi  managa 
5960 undar  them  uueron uuahsan thar  sia after  them  uuege  fuorun 
5961 the  helithon umbi  iro  herron Thuo  quam  im thar  thie  helago tuo 
5962 gangan  godes  suno  Sia ni  mahtun  ina garolico 
5963 andkennian  craftigna  hie ni  uuelda  ina thuo noh cuthian te  im 
5964 wesan  im thuoh an  iro  gisithie samad endi  fragoda umbi  huilica  sia  saca  sprakin 
5965 hwe  gangat  gi so  gornondia  quat$  $hie  Ist  inc  iamer  hugi 
5966 sevo  soragono  full  Sia  spracun  im san angegin 
5967 the  erlos  anduuurdi Te  hui  thu  thes so  escos  quathun  sia 
5968 wesan  thi fan  Hierusalem  Iudeono  folcas 
